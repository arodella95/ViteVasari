allo illustriss<imo>
et eccellentiss<imo> signore
il signor cosimo de’ medici
duca di fiorenza

signore mio osservandissimo 
poi che la eccellenzia vostra, seguendo in ciò l’orme
de gli illustrissimi suoi progenitori e da la naturale magnanimità sua incitata e spinta, non cessa di favorire e
d’esaltare ogni sorte di virtú dovunque ella si truovi, et
ha spezialmente protezzione de l’arti del disegno, inclinazione a gli artefici d’esse, cognizione e diletto delle
belle e rare opere loro, penso che non le sarà se non grata questa fatica presa da me di scriver le vite, i lavori, le
maniere e le condizioni di tutti quelli che, essendo già
spente, l’hanno primieramente risuscitate, di poi di tempo in tempo accresciute, ornate e condotte finalmente a
quel grado di bellezza e di maestà dove elle si truovano
a’ giorni d’oggi. e percioché questi tali sono stati quasi
tutti toscani e la piú parte suoi fiorentini e molti d’essi
da gli illustrissimi antichi suoi con ogni sorte di premii e
di onori incitati et aiutati a mettere in opera, si può dire
che nel suo stato, anzi nella sua felicissima casa siano rinate, e per benefizio de’ suoi medesimi, abbia il mondo
queste bellissime arti ricuperate e che per esse nobilitato
e rimbellito si sia. onde, per l’obligo che questo secolo,
queste arti e questa sorte d’artefici debbono comunemente a gli suoi et a lei come erede della virtú loro e del
lor patrocinio verso queste professioni e per quello che
le debbo io particularmente per avere imparato da loro,
per esserle suddito, per esserle devoto, perché mi sono
allevato sotto ippolito cardinale de’ medici e sotto
alessandro suo antecessore, e perché sono infinitamente
tenuto alle felici ossa del mag<nifico> ottaviano de’
medici, dal quale io fui sostentato, amato e difeso mentre che e’ visse, per tutte queste cose dico, e perché da la
grandezza del valore e della fortuna sua verrà molto di
favore a quest’opera e da l’intelligenza ch’ella tiene del
suo soggetto meglio che da nessuno altro sarà considerata l’utilità di essa e la fatica e la diligenza fatta da me per
condurla, mi è parso che a l’eccellenzia v<ostra> solamente si convenga di dedicarla, e sotto l’onoratissimo
nome suo ho voluto che ella pervenga a le mani degli
uomini. degnisi adunque l’eccellenzia v<ostra> d’accettarla, di favorirla e, se da l’altezza de’ suoi pensieri le
sarà concesso, talvolta di leggerla, riguardando a la qualità delle cose che vi si trattano et a la pura mia intenzione; la quale è stata non di procacciarmi lode come scrittore, ma come artefice di lodar l’industria et avvivar la
memoria di quegli che, avendo dato vita et ornamento a
queste professioni, non meritano che i nomi e l’opere loro siano in tutto, cosí come erano, im preda della morte
e della oblivione. oltra che in un tempo medesimo, con
l’esempio di tanti valenti uomini e con tante notizie di
tante cose che da me sono state raccolte in questo libro,
ho pensato di giovar non poco a’ professori di questi
esercizii e di dilettare tutti gli altri che ne hanno gusto e
vaghezza. il che mi sono ingegnato di fare con quella accuratezza e con quella fede che si ricerca alla verità della
storia e delle cose che si scrivono. ma se la scrittura, per
essere incolta e cosí naturale com’io favello, non è degna
de lo orecchio di v<ostra> eccellenzia né de’ meriti di
tanti chiarissimi ingegni, scusimi, quanto a loro, che la
penna d’un disegnatore, come furono essi ancora, non
ha piú forza di linearli e d’ombreggiarli e, quanto a lei,
mi basti che ella si degni di gradire la mia semplice fatica, considerando che la necessità di procacciarmi i bisogni de la vita non mi ha concesso che io mi eserciti con
altro mai che co’l pennello. né anche con questo son giunto a quel termine, a ’l quale io mi imagino di potere
aggiugnere ora che la fortuna mi promette pur tanto di
favore, che con piú comodità e con piú lode mia e piú
satisfazione altrui potrò forse cosí col pennello come anco con la penna spiegare al mondo i concetti miei qualunque si siano. percioché oltra lo aiuto e la protezzione
che io debbo sperar da l’eccellenzia v<ostra>, come da
mio signore e come da fautore de’ poveri virtuosi, è piaciuto alla divina bontà d’eleggere per suo vicario in terra
il santissimo e beatissimo iulio iii pontefice massimo,
amatore e riconoscitore d’ogni sorte virtú e di queste eccellentissime e difficilissime arti spezialmente. da la cui
somma liberalità attendo ristoro di molti anni consumati
e di molte fatiche sparte fino a ora senza alcun frutto. e
non pur io, che mi son dedicato per servo perpetuo a la
santità s<ua>, ma tutti gl’ingegnosi artefici di questa età
ne debbono aspettare onore e premio tale et occasione
d’esercitarsi talmente, che io già mi rallegro di vedere
queste arti arrivate nel suo tempo al supremo grado della lor perfezzione e roma ornata di tanti e sí nobili artefici, che annoverandoli con quelli di fiorenza che tutto
giorno fa mettere in opera l’eccellenzia v<ostra>, spero
che chi verrà doppo noi arà da scrivere la quarta età del
mio volume, dotato d’altri maestri, d’altri magisterii che
non sono i descritti da me, nella compagnia de’ quali io
mi vo preparando con ogni studio di non esser degli ultimi.
intanto mi contento che ella abbia buona speranza di
me e migliore opinione di quella che senza alcuna mia colpa n’ha forse conceputa; desiderando che ella non mi lasci
opprimere nel suo concetto dell’altrui maligne relazioni fino a tanto che la vita e l’opere mie mostreranno il contrario di quello che e’ dicono.
ora con quello animo che io tengo d’onorarla e di servirla sempre dedicandole questa mia rozza fatica, come
ogni altra mia cosa, e me medesimo l’ho dedicato, la supplico che non si sdegni di averne la protezzione o di mirar
almeno a la devozione di chi gliela porge; et alla sua buona grazia raccomandandomi, umilissimamente le bacio le
mani.
d<i> v<ostra> eccellenzia umilissimo servitore
giorgio vasari,

pittore aretino.

proemio
solevano gli spiriti egregii in tutte le azzioni loro, per
uno acceso desiderio di gloria, non perdonare ad alcuna
fatica, quantunche gravissima, per condurre le opere loro a quella perfezzione che le rendesse stupende e maravigliose a tutto il mondo; né la bassa fortuna di molti poteva ritardare i loro sforzi del pervenire a’ sommi gradi,
sí per vivere onorati e sí per lasciare ne’ tempi avenire
eterna fama d’ogni rara loro eccellenza. et ancora che di
cosí laudabile studio e desiderio fussero in vita altamente premiati dalla liberalità de’ principi e dalla virtuosa
ambizione delle republiche, e dopo morte ancora perpetuati nel conspetto del mondo con le testimonianze delle
statue, delle sepulture, delle medaglie et altre memorie
simili, la voracità del tempo nondimeno si vede manifestamente che non solo ha scemate le opere proprie e le
altrui onorate testimonanze di una gran parte, ma cancellato e spento i nomi di tutti quelli che ci sono stati
serbati da qualunque altra cosa che dalle sole vivacissime e pietosissime penne delli scrittori. la qual cosa piú
volte meco stesso considerando e conoscendo, non solo
con l’esempio degli antichi, ma de’ moderni ancora, che
i nomi di moltissimi vecchi e moderni architetti, scultori
e pittori insieme con infinite bellissime opere loro in diverse parti di italia si vanno dimenticando e consumando a poco a poco e di una maniera, per il vero, che ei
non se ne può giudicare altro che una certa morte molto
vicina, per difenderli il piú che io posso da questa seconda morte, e mantenergli piú lungamente che sia possibile nelle memorie de’ vivi, avendo speso moltissimo tempo in cercar quelle, usato diligenzia grandissima in
ritrovare la patria, l’origine e le azzioni degli artefici e
con fatica grande ritrattole dalle relazioni di molti uomini vecchi e da diversi ricordi e scritti lasciati dagli eredi
di quelli in preda della polvere e cibo de’ tarli, e ricevutone finalmente et utile e piacere, ho giudicato conveniente, anzi debito mio, farne quella memoria che per il
mio debole ingegno e per il poco giudizio si potrà fare.
ad onore dunque di coloro che già sono morti, e beneficio di tutti gli studiosi, principalmente di queste tre arti
eccellentissime architettura, scultura e pittura, scriverrò
le vite delli artefici di ciascuna, secondo i tempi che ei
sono stati, di mano in mano da cimabue insino ad oggi;
non toccando altro degli antichi se non quanto facessi al
proposito nostro, per non se ne poter dire piú che se ne
abbino detto quei tanti scrittori che sono pervenuti alla
età nostra. tratterò bene di molte cose che si appartengono al magistero di qual si è l’una delle arti dette; ma
prima che io venga a’ segreti di quelle o alla istoria delli
artefici, mi par giusto toccare in parte una disputa, nata
e nutrita tra molti senza proposito, del principato e nobilità, non della architettura, che questa hanno lasciata
da parte, ma della scultura e della pittura, essendo per
l’una e l’altra parte addotte, se non tutte almeno molte
ragioni degne di essere udite e per gli artefici loro considerate. dico dunque che gli scultori, come dotati forse
dalla natura e dallo esercizio dell’arte di migliore complessione, di piú sangue e di piú forze e per questo piú
arditi et animosi de’ nostri pittori, cercando di attribuire
il piú onorato grado alla arte loro, arguiscono e provano
la nobilità della scultura primieramente dalla antichità
sua, per aver il grande iddio fatto lo uomo, che fu la prima scoltura, dicono che la scultura abbraccia molte piú
arti come congeneri e ne ha molte piú sottoposte che la
pittura, come il basso rilievo, il far di terra, di cera o di
stucco, di legno, d’avorio, il gettare de’ metalli, ogni ceselamento, il lavorare di incavo o di rilievo nelle pietre
fini e negli acciai, et altre molte, le quali e di numero e di
maestria avanzano quelle della pittura; et allegando ancora che quelle cose che si difendono piú e meglio dal
tempo e piú si conservano all’uso degli uomini, a beneficio e servizio de’ quali elle son fatte, sono senza dubbio
piú utili e piú degne d’esser tenute care et onorate che
non sono l’altre, affermano la scultura essere tanto piú
nobile della pittura, quanto ella è piú atta a conservare e
sé et il nome di chi è celebrato da lei ne’ marmi e ne’
bronzi contro a tutte le ingiurie del tempo e della aria,
che non è essa pittura, la quale di sua natura pure, non
che per gli accidenti di fuora, perisce nelle piú riposte e
piú sicure stanze che abbino saputo dar loro gli architettori. vogliano eziandio che il minor numero loro, non
solo degli artefici eccellenti, ma degli ordinari, rispetto
allo infinito numero de’ pittori, arguisca la loro maggiore nobilità, dicendo che la scultura vuole una certa migliore disposizione e di animo e di corpo, il che rado si
truova congiunto insieme; dove la pittura si contenta
d’ogni debole complessione purché abbia la man sicura
se non gagliarda; e che questo intendimento loro si
pruova similmente da’ maggior pregi citati particularmente da plinio, da gli amori causati dalla maravigliosa
bellezza di alcune statue e dal giudizio di colui che fece
la statua della scultura di oro e quella della pittura d’argento e pose quella alla destra e questa alla sinistra. né
lasciano ancora di allegare le difficultà: prima dell’aver
la materia subbietta come i marmi et i metalli e la valuta
loro rispetto alla facilità dell’avere le tavole, le tele et i
colori a piccolissimi pregi et in ogni luogo; di poi le
estreme e gravi fatiche del maneggiare i marmi et i bronzi per la gravezza loro e del lavorargli per quella de gli
strumenti, rispetto alla leggerezza de’ pennegli, degli stili e delle penne, disegnatoi e carboni, oltra che di loro si
affatica lo animo con tutte le parti del corpo; et è cosa
gravissima rispetto alla quieta e leggére opera dello animo e della mano sola del dipintore. fanno appresso
grandissimo fondamento sopra lo essere le cose tanto
piú nobili e piú perfette, quanto elle si accostano piú al
vero e dicono che la scultura imita la forma vera e mostra le sue cose girandole intorno a tutte le vedute, dove
la pittura, per essere spianata con semplicissimi lineamenti di pennello e non avere che un lume solo, non
mostra che una apparenza sola. né hanno rispetto a dire
molti di loro che la scultura è tanto superiore alla pittura
quanto il vero alla bugia. ma per la ultima e piú forte ragione adducono che allo scultore è necessario non solamente la perfezzione del giudizio ordinaria, come al pittore, ma assoluta e subita, di maniera che ella conosca
sin dentro a’ marmi l’intero appunto di quella figura che
essi intendono di cavarne, e possa senza altro modello
prima fare molte parti perfette, che e’ le accompagni et
unisca insieme, come ha fatto divinamente già michelagnolo. avvenga che mancando di questa felicità di giudizio, fanno agevolmente e spesso di quelli inconvenienti che non hanno rimedio, e che fatti, son sempre
testimonii degli errori dello scarpello o del poco giudizio dello scultore. la qual cosa non avviene a’ pittori:
percioché ad ogni errore di pennello o mancamento di
giudizio che venisse lor fatto, hanno tempo, conoscendoli da per loro o avertiti da altri possono ricoprirli e
medicarli con il medesimo pennello che lo aveva fatto, il
quale, nelle man loro, ha questo vantaggio da gli scarpelli dello scultore: che egli non solo sana, come faceva
il ferro della lancia di achille, ma lascia senza margine le
sue ferite.
alle quali cose rispondendo i pittori non senza sdegno, dicono primieramente che, volendo gli scultori
considerare la cosa in sagrestia, la prima nobilità è la loro, e che gli scultori si ingannano di gran lunga a chiamare opera loro la statua del primo padre, essendo stata
fatta di terra, l’arte della quale operazione mediante il
suo levare e porre non è manco de’ pittori che di altri, e
fu chiamata plastice da’ greci e fictoria da’ latini, e da
prassitele fu giudicata madre della scultura, del getto e
del cesello; cosa che fa la scultura veramente nipote alla
pittura, con ciò sia che la plastice e la pittura naschino
insieme e subito dal disegno. et esaminata fuori di sagrestia, dicono che tante sono e sí varie le opinioni de’
tempi, che male si può credere piú all’una che all’altra, e
che considerato finalmente questa nobilità dove e’ vogliono, nell’uno de’ luoghi perdono e nell’altro non vincono, sí come nel proemio delle vite piú chiaramente 
potrà vedersi. appresso per riscontro delle arti congeneri e sottoposte alla scultura, dicono averne molte piú di
loro, come che la pittura abbracci la invenzione della
istoria, la difficilissima arte degli scorti, tutti i corpi della
architettura per poter fare i casamenti e la prospettiva, il
colorire a tempera, l’arte del lavorare in fresco, differente e vario da tutti gli altri, similmente il lavorare a olio, in
legno, in pietra, in tele et il miniare, arte differente da
tutte, le finestre di vetro, il musaico de’ vetri, il commetter le tarsie di colori faccendone istorie con i legni tinti,
che è pittura, lo sgraffire le case con il ferro, il niello e le
stampe di rame, membri della pittura, gli smalti de gli
orefici, il commetter l’oro alla damaschina, il dipigner le
figure invetriate e fare ne’ vasi di terra istorie et altre figure che reggono alla acqua, il tessere i broccati con le
figure e’ fiori e la bellissima invenzione degli arazzi tessuti, che fa commodità e grandezza, potendo portar la
pittura in ogni luogo e salvatico e domestico, senza che
in ogni genere che bisogna essercitarsi, il disegno, che è
disegno nostro, lo adopra ognuno. sí che molti piú
membri ha la pittura e piú utili, che non ha la scultura.
non niegano la etternità poi, che cosí la chiamano, delle
sculture. ben dicono questo non esser privilegio che faccia l’arte piú nobile che ella si sia di sua natura, per essere semplicemente della materia; e che se la lunghezza
della vita desse alle anime nobilità, il pino tra le piante et
il cervio tra gli animali arebbon la anima oltramodo piú
nobile che non ha l’uomo. nonostante che ei potessino



addurre una simile etternità e nobiltà di materia ne’ musaici loro, per vedersene delli antichissimi quanto le piú
antiche sculture che siano in roma, et essendosi usato di
farli di gioie e pietre fini. e quanto al piccolo o minor
numero loro, affermano che ciò non è perché la arte ricerchi miglior disposizione di corpo et il giudizio maggiore, ma che ei depende in tutto da la povertà delle sustanzie loro e dal poco favore o avarizia, che vogliamo
chiamarlo, de gli uomini ricchi, i quali non fanno loro
commodità de’ marmi o danno occasione di lavorare,
come si può credere e vedesi che si fece ne’ tempi antichi, quando la scultura venne al sommo grado. et è manifesto che chi non può consumare o gittar via non piccola quantità di marmi e pietre forti, le quali costano
pure assai, non può fare quella pratica nella arte che si
conviene, chi non vi fa la pratica non la impara e chi non
la impara non può fare bene. per la qual cosa doverrebono escusare piú tosto con queste cagioni la imperfezzione et il poco numero degli eccellenti che cercare di
trarre da esse sotto uno altro colore la nobiltà. quanto
a’ maggior pregi delle sculture, rispondono che, quando
i loro fussino bene minori, non hanno a compartirli,
contentandosi di un putto che macini loro i colori e porga i pennelli o le predelle di poca spesa, dove gli scultori, oltre alla valuta grande della materia, vogliono di
molti aiuti e mettono piú tempo in una sola figura, che
non fanno essi in molte e molte; per il che appariscano i
pregi loro essere piú della qualità e durazione di essa
materia, delli aiuti che ella vuole a condursi e del tempo
che vi si mette a lavorarla, che della eccellenzia della arte
stessa. e quando questa non serva né si truovi prezzo
maggiore, come sarebbe facil cosa a chi volessi diligentemente considerarla, truovino un prezzo maggiore del
maraviglioso, bello e vivo dono, che alla virtuosissima et
eccellentissima opera di apelle fece alessandro il magno donandoli non tesori grandissimi o stato, ma la sua






amata e bellissima campsaspe; et avvertischino di piú,
che alessandro era giovane, innamorato di lei e naturalmente a gli affetti di venere sottoposto, e re insieme e
greco, e poi ne faccino quel giudizio che piace loro. agli
amori di pigmalione e di quelli altri scelerati non degni
piú d’essere uomini, citati per pruova della nobilità della
arte, non sanno che si rispondere se da una grandissima
cecità di mente e da una sopra ogni natural modo sfrenata libidine si può fare argumento di nobiltà. e di quel
non so chi allegato dagli scultori d’aver fatto la scultura
d’oro e la pittura di argento, come di sopra, consentono
che, se egli avessi dato tanto segno di giudizioso quanto
di ricco, non sarebbe da disputarla. e concludono finalmente che lo antico vello dello oro, per celebrato che e’
sia, non vestí però altro che un montone senza intelletto;
per il che né il testimonio delle ricchezze né quello delle
voglie disoneste ma delle lettere, dello esercizio, della
bontà e del giudizio son quelli a chi si debbe attendere.
né rispondono altro alla dificultà dello avere i marmi et
i metalli, se non che questo nasce da la povertà propria e
dal poco favore de’ potenti, come si è detto, e non da
grado di maggiore nobilità. alle estreme fatiche del corpo et a’ pericoli proprii e delle opere loro, ridendo e
senza alcun disagio rispondono che se le fatiche et i pericoli maggiori arguiscono maggiore nobilità, l’arte del
cavare i marmi de le viscere de’ monti, per adoperare i
conii, i pali e le mazze, sarà piú nobile della scultura,
quella del fabbro avanzerà lo orefice e quella del murare
la architettura. e dicono appresso che le vere difficultà
stanno piú nello animo che nel corpo, onde quelle cose
che di lor natura hanno bisogno di studio e di sapere
maggiore, son piú nobili et eccellenti di quelle che piú si
servono della forza del corpo; e che valendosi i pittori
della virtú dell’animo piú di loro, questo primo onore si
appartiene alla pittura. agli scultori bastano le seste o le
squadre a ritrovare e riportare tutte le proporzioni e mi-






sure che egli hanno di bisogno; a’ pittori è necessario,
oltre al sapere bene adoperare i sopradetti strumenti,
una accurata cognizione di prospettiva, per avere a porre mille altre cose che paesi o casamenti; oltra che bisogna aver maggior giudicio per la quantità delle figure in
una storia dove può nascer piú errori che in una sola statua. allo scultore basta aver notizia delle vere forme e
fattezze de’ corpi solidi e palpabili e sottoposti in tutto
al tatto e di quei soli ancora che hanno chi gli regge; al
pittore è necessario non solo conoscere le forme di tutti
i corpi retti e non retti, ma di tutti i trasparenti et impalpabili; et oltra questo bisogna ch’e’ sappino i colori che
si convengono a’ detti corpi, la moltitudine e la varietà
de’ quali, quanto ella sia universalmente e proceda quasi
in infinito, lo dimostrano meglio che altro i fiori et i frutti oltre a’ minerali; cognizione sommamente difficile ad
acquistarsi et a mantenersi per la infinita varietà loro.
dicono ancora che dove la scultura per la inobbedienzia
et imperfezzione della materia non rappresenta gli affetti dello animo se non con il moto, il quale non si stende
però molto in lei, e con la fazione stessa de’ membri, né
anche tutti i pittori gli dimostrano con tutti i moti, che
sono infiniti, con la fazione di tutte le membra per sottilissime che elle siano, ma che piú? con il fiato stesso e
con gli spiriti della vista. e che a maggiore perfezzione
del dimostrare non solamente le passioni e gli affetti dello animo, ma ancora gli accidenti a venire, come fanno i
naturali, oltre alla lunga pratica della arte bisogna loro
avere una intera cognizione di essa fisionomia, della
quale basta solo allo scultore la parte che considera la
quantità e forma de’ membri, senza curarsi della qualità
de’ colori, la cognizion de’ quali, chi giudica dagli occhi
conosce quanto ella sia utile e necessaria alla vera imitazione della natura, alla quale chi piú si accosta è piú perfetto. appresso soggiungono che dove la scultura, levando a poco a poco, in un medesimo tempo dà fondo et





acquista rilievo a quelle cose che hanno corpo di lor natura, e servesi del tatto e del vedere, i pittori in due tempi danno rilievo e fondo al piano con lo aiuto di un senso solo; la qual cosa quando ella è stata fatta da persona
intelligente della arte, con piacevolissimo inganno ha
fatto rimanere molti grandi uomini, per non dire degli
animali; il che non si è mai veduto della scultura, per
non imitare la natura in quella maniera che si possa dire
tanto perfetta quanto è la loro. e finalmente, per rispondere a quella intera et assoluta perfezzione di giudizio
che si richiede alla scultura, per non aver modo di aggiugnere dove ella leva, affermando prima che tali errori sono, come ei dicano, incorrigibili, né si può rimediare loro senza le toppe, le quali, cosí come ne’ panni son cose
da poveri di roba, nelle sculture e nelle pitture similmente son cose da poveri di ingegno e di giudizio. di
poi che la pazienzia con un tempo conveniente, mediante i modelli, le centine, le squadre, le seste et altri mille
ingegni e strumenti da riportare, non solamente gli difendano dagli errori, ma fanno condur loro il tutto alla
sua perfezzione, concludono che questa difficultà che ei
mettano per la maggiore, è nulla o poco rispetto a quelle
che hanno i pittori nel lavorare in fresco; e che la detta
perfezzione di giudizio non è punto piú necessaria alli
scultori che a’ pittori, bastando a quelli condurre i modelli buoni di cera, di terra o d’altro, come a questi i loro
disegni in simili materie pure o ne’ cartoni; e che finalmente quella parte che riduce a poco a poco loro i modelli ne’ marmi, è piú tosto pazienzia che altro. ma chiamisi giudizio, come vogliono gli scultori, se egli è piú
necessario a chi lavora in fresco che a chi scarpella ne’
marmi. percioché in quello non solamente non ha luogo
né la pazienzia né il tempo per essere capitalissimi nimici della unione della calcina e de’ colori, ma perché l’occhio non vede i colori veri insino a che la calcina non è
ben secca, né la mano vi può avere giudizio d’altro che






del molle o secco; di maniera che chi lo dicessi lavorare
al buio o con occhiali di colori diversi dal vero, non credo che errasse di molto; anzi non dubito punto che tal
nome non se li convenga piú che al lavoro d’incavo, al
quale per occhiali, ma giusti e buoni, serve la cera. e dicono che a questo lavoro è necessario avere un giudizio
risoluto, che antivegga la fine nel molle e quale egli abbia a tornar poi secco. oltra che non si può abbandonare il lavoro, mentre che la calcina tiene de ’l fresco, e bisogna resolutamente fare in un giorno quello che fa la
scultura in un mese. e chi non ha questo giudizio e questa eccellenzia, si vede nella fine del lavoro suo o co ’l
tempo le toppe, le macchie, i rimessi et i colori soprapposti o ritocchi a secco, che è cosa vilissima; perché vi si
scuoprono poi le muffe e fanno conoscere la insufficienzia et il poco sapere dello artefice suo, sí come fanno
bruttezza i pezzi rimessi nella scultura. soggiungono ancora che dove gli scultori fanno insieme due o tre figure
al piú d’un marmo solo, essi ne fanno molte in una tavola sola, con quelle tante e sí varie vedute che coloro dicono che ha una statua sola, ricompensando con la varietà delle positure, scorci et attitudini loro il potersi
vedere intorno intorno quelle degli scultori. affermano
oltra di ciò che la pittura non lascia elemento alcuno che
non sia ornato e ripieno di tutte le eccellenzie che la natura ha dato loro; dando la sua luce o le sue tenebre alla
aria, con tutte le sue varietà et impressioni et empiendola insieme di tutte le sorti degli ucelli; alle acque la trasparenza, i pesci, i muschi, le schiume, il variare delle
onde, le navi e l’altre sue passioni; alla terra i monti, i
piani, le piante, i frutti, i fiori, gli animali, gli edifizii, con
tanta moltitudine di cose e varietà delle forme loro e de’
veri colori, che la natura stessa molte volte n’ha maraviglia; e dando finalmente al fuoco tanto di caldo e di luce, che e’ si vede manifestamente ardere le cose e quasi
tremolando nelle sue fiamme, rendere in parte luminose







le piú oscure tenebre della notte. per le quali cose par
loro potere giustamente conchiudere e dire che, contraposto le difficultà degli scultori alle loro, le fatiche del
corpo alle fatiche dello animo, la imitazione circa la forma sola alla imitazione della apparenzia circa la quantità
e la qualità che viene a lo occhio, il poco numero delle
cose dove la scultura può dimostrare e dimostra la virtú
sua allo infinito di quelle che la pittura ci rappresenta,
oltra il conservarle perfettamente allo intelletto e farne
parte in que’ luoghi che la natura non ha fatto ella, e
contrapesato finalmente le cose dell’una alle cose dell’altra, la nobiltà della scultura quanto a lo ingegno, a la invenzione et a ’l giudizio degli artefici suoi, non corrisponde a gran pezzo a quella che ha e merita la pittura.
e questo è quello che per l’una e per l’altra parte mi è
venuto a gli orecchi degno di considerazione.
ma perché a me pare che gli scultori abbino parlato
con troppo ardire et i pittori con troppo sdegno, per
avere io assai tempo considerato le cose della scultura et
essermi esercitato sempre nella pittura, quantunche piccolo sia forse il frutto che se ne vede, nondimeno, e per
quel tanto che egli è e per la impresa di questi scritti giudicando mio debito dimostrare il giudizio che nello animo mio ne ho fatto sempre, e vaglia la autorità mia
quanto ella può, dirò sopra tal disputa sicuramente e
brevemente il parer mio; persuadendomi di non sottentrare a carico alcuno di prosunzione o di ignoranzia,
non trattando io de l’arti altrui, come hanno già fatto
molti per apparire nel vulgo intelligenti di tutte le cose
mediante le lettere, e come tra gli altri avvenne a formione peripatetico in efeso che, ad ostentazione della
eloquenzia sua predicando e disputando de le virtú e
parti dello eccellente capitano, non meno de la prosunzione che de la ignoranzia sua fece ridere annibale. dico adunque che la scultura e la pittura per il vero sono
sorelle, nate di un padre, che è il disegno, in un sol parto







et ad un tempo; e non precedono l’una alla altra se non
quanto la virtú e la forza di coloro che le portano addosso fa passare l’uno artefice innanzi a l’altro, e non per
differenzia o grado di nobiltà che veramente si truovi infra di loro. e se bene per la diversità della essenzia loro
hanno molte agevolezze, non sono elleno però né tante,
né di maniera che elle non venghino giustamente contrapesate insieme, e non si conosca la passione o la caparbietà piú tosto che il giudizio di chi vuole che l’una
avanzi l’altra. laonde a ragione si può dire che una anima medesima regga due corpi; et io per questo conchiudo che male fanno coloro che si ingegnano di disunirle e
di separarle l’una da l’altra. de la qual cosa volendoci
forse sgannare il cielo e mostrarci la fratellanza e la unione di queste due nobilissime arti, ha in diversi tempi fattoci nascere molti scultori che hanno dipinto, e molti
pittori che hanno fatto de le sculture; come si vedrà nella vita di antonio del pollaiuolo, di lionardo da vinci e
di molti altri di già passati. ma nella nostra età ci ha prodotto la bontà divina michelagnolo buonarroti, nel quale amendue queste arti sí perfette rilucono e sí simili et
unite insieme appariscono, che i pittori de le sue pitture
stupiscono e gli scultori le sculture fatte da lui ammirano e reveriscono sommamente. a costui, perché egli
non avesse forse a cercare da altro maestro dove agiatamente collocare le figure fatte da lui, ha la natura donato
sí fattamente la scienzia della architettura che, senza
avere bisogno di altrui, può e vale da sé solo et a queste
et a quelle imagini da lui formate dare onorato luogo et
ad esse conveniente; di maniera che egli meritamente
debbe esser detto scultore unico, pittore sommo et eccellentissimo architettore, anzi della architettura vero
maestro. e ben possiamo certo affermare che e’ non errano punto coloro che lo chiamano divino, poiché divinamente ha egli in sé solo raccolte le tre piú lodevoli arti
e le piú ingegnose che si truovino tra’ mortali, e con esse







ad esempio d’uno idio infinitamente ci può giovare. e
tanto basti per la disputa fatta dalle parti e per la nostra
opinione.
e tornando oramai a ’l primo proposito, dico che, volendo per quanto si estendono le forze mie, trarre da la
voracissima bocca del tempo i nomi degli scultori, pittori et architetti che da cimabue in qua sono stati in italia
di qualche eccellenzia notabile, e desiderando che questa mia fatica sia non meno utile che io me la sia proposta piacevole, mi pare necessario, avanti che e’ si venga a
la istoria, fare sotto brevità una introduzzione a quelle
tre arti nelle quali valsero coloro di chi io debbo scrivere
le vite; a cagione che ogni gentile spirito intenda primieramente le cose piú notabili delle loro professioni, et appresso con piacere et utile maggiore possa conoscere
apertamente in che e’ fussero tra sé differenti, e di quanto ornamento e comodità alle patrie loro et a chiunque
volse valersi de la industria e sapere di quelli.
comincerommi dunque da l’architettura, come da la
piú universale e piú necessaria et utile agli uomini, et al
servizio et ornamento della quale sono l’altre due; e brevemente dimostrerrò la diversità delle pietre, le maniere
o modi dello edificare con le loro proporzioni, et a che si
conoschino le buone fabbriche e bene intese. appresso,
ragionando de la scultura, dirò come le statue si lavorino, la forma e la proporzione che si aspetta loro; e quali
siano le buone sculture, con tutti gli ammaestramenti
piú segreti e piú necessarii. ultimamente discorrendo de
la pittura, dirò de ’l disegno, de’ modi del colorire, de ’l
perfettamente condurre le cose, de la qualità di esse pitture e di qualunche cosa che da questa dependa, de’
musaici d’ogni sorte, de ’l niello, de gli smalti, de’ lavori
a la damaschina e finalmente poi de le stampe delle pitture. e cosí mi persuado che queste fatiche mie diletteranno coloro che non sono di questi esercizii, e diletteranno e gioveranno a chi ne ha fatto professione.






perché, oltra che nella introduzzione rivedranno i modi
dello operare, e nelle vite di essi artefici impareranno
dove siano l’opere loro et a conoscere agevolmente la
perfezzione o imperfezzione di quelle e discernere tra
maniera e maniera, e’ potranno accorgersi ancora quanto meriti lode et onore chi con le virtú di sí nobili arti accompagna onesti costumi e bontà di vita; et accesi di
quelle laudi che hanno conseguite i sí fatti, si alzeranno
essi ancora a la vera gloria. né si caverà poco frutto de la
storia, vera guida e maestra delle nostre azzioni, leggendo la varia diversità di infiniti casi occorsi a gli artefici,
qualche volta per colpa loro e molte altre della fortuna.
resterebbemi a fare scusa de lo avere alle volte usato
qualche voce non ben toscana, de la qual cosa non vo’
parlare, avendo avuto sempre piú cura di usare le voci et
i vocaboli particulari e proprii delle nostre arti che i leggiadri o gli snelli della delicatezza degli scrittori. siami
lecito adunche usare nella propria lingua le proprie voci
de’ nostri artefici, e contentisi ognuno de la buona volontà mia, la quale si è mossa a fare questo effetto, non
per insegnare ad altri, che non so per me, ma per desiderio di conservare almanco questa memoria degli artefici
piú celebrati, poiché in tante decine di anni non ho saputo vedere ancora chi n’abbia fatto molto ricordo. con
ciò sia che io ho piú tosto voluto con queste rozze fatiche mie, ombreggiando gli egregii fatti loro, renderli in
qualche parte l’obligo che io tengo alle opere sue che mi
sono state maestre ad imparare quel tanto che io so, che
malignamente, vivendo in ozio, esser censore delle opere altrui, accusandole e riprendendole come i nostri
spesso costumano. ma egli è già tempo di venire a lo effetto.

finedelproemio







cap. i
de le diverse pietre che servono a gli architetti per gli ornamenti e per le statue alla scoltura.

quanto sia grande l’utile, che ne apporta l’architettura, non accade a me raccontarlo, per trovarsi molti scrittori i quali diligentissimamente et a lungo n’hanno trattato. e per questo lasciando da una parte le calcine, le
arene, i legnami, i ferramenti, e ’l modo del fondare e
tutto quello che si adopera alla fabrica, e l’acque, le regioni et i siti largamente già descritti da vitruvio e dal
nostro leon batista alberti, ragionerò solamente, per
servizio de’ nostri artefici e di qualunque brama sapere,
come debbano essere universalmente le fabriche, e
quanto di proporzione unite e di corpi, per conseguire
quella graziata bellezza che si desidera, brevemente raccorrò insieme tutto quello che mi parrà necessario a
questo proposito. et accioché piú manifestamente apparisca la grandissima difficultà del lavorar delle pietre,
che son durissime e forti, ragioneremo distintamente,
ma con brevità, di ciascuna sorte di quelle che maneggiano i nostri artefici, e primieramente del porfido. questo è una pietra rossa con minutissimi schizzi bianchi
condotta nella italia già de lo egitto; dove comunemente si crede che nel cavarla ella sia piú tenera che quando
ella è stata fuori della cava alla pioggia, al ghiaccio et al
sole; perché tutte queste cose la fanno piú dura e piú
difficile a lavorarla. di questa se ne veggono infinite
opere lavorate, parte con gli scarpelli, parte segate, e
parte con ruote e con gli smerigli consumate a poco a
poco; come se ne vede in diversi luoghi diversamente
piú cose, ciò è quadri, tondi et altri pezzi spianati per far
pavimenti e cosí statue per gli edifici, et ancora grandissimo numero di colonne e picciole e grandi, e fontane







con teste di varie maschere intagliate con grandissima
diligenzia. veggonsi ancora oggi sepolture con figure di
basso e mezzo rilievo condotte con gran fatica, come al
tempio di bacco fuor di roma, a santa agnesa, la sepoltura che e’ dicono di santa gostanza figliuola di gostantino imperadore, dove son dentro molti fanciulli
con pampani et uve, che fanno fede della difficultà
ch’ebbe chi la lavorò nella durezza di quella pietra. il
medesimo si vede in un pilo a santo ianni laterano, vicino alla porta santa, ch’è storiato; et evvi dentro gran
numero di figure. vedesi ancora sulla piazza della ritonda una bellissima cassa fatta per sepoltura, la quale è
lavorata con grande industria e fatica; et è per la sua forma di grandissima grazia e di somma bellezza e molto
varia dall’altre. et in casa di egidio e di fabio sasso ne
soleva essere una figura a sedere di braccia tre e mezzo,
condotta a’ dí nostri con il resto delle altre statue in casa
farnese. nel cortile ancora di casa la valle sopra una finestra una lupa molto eccellente, e nel lor giardino i due
prigioni legati, del medesimo porfido, i quali son quattro braccia d’altezza l’uno, lavorati da gli antichi con
grandissimo giudicio, arte e disegno; i quali sono oggi
lodati straordinariamente da tutte le persone eccellenti,
conoscendosi la difficultà che hanno avuto a condurli
per la durezza della pietra. a’ dí nostri non s’è mai condotto pietre di questa sorte a perfezzione alcuna, per
avere gli artefici nostri perduto il modo del temperare i
ferri e cosí gli altri stormenti da condurle. vero è che se
ne va segando con lo smeriglio rocchi di colonne e molti
pezzi, per accomodarli in ispartimenti per piani e cosí in
altri varii ornamenti per fabriche, andandolo consumando a poco a poco con una sega di rame senza denti tirata
dalle braccia di due uomini, la quale con lo smeriglio ridotto in polvere e con l’acqua che continuamente la tenga molle, finalmente pur lo ricide. ma per volerne fare o
colonne o tavole, cosí si lavora: fannosi per questo effet-






to alcune martella gravi e grosse con le punte d’acciaio
temperato fortissimamente col sangue di becco e lavorate a guisa di punte di diamanti, con le quali picchiando
minutamente in sul porfido e scantonandolo a poco a
poco il meglio che si può, si riduce pur finalmente o a
tondo o a piano come piú aggrada allo artefice, con fatica e tempo non picciolo, ma non già a forma di statue,
che di questo non abbiamo la maniera; e si gli dà il pulimento con lo smeriglio e col cuoio strofinandolo, che
viene di lustro molto pulitamente lavorato e finito.
succede al porfido il serpentino, il quale è pietra di
color verde scuretta alquanto, con alcune crocette dentro giallette e lunghe per tutta la pietra, della quale nel
medesimo modo si vagliono gli artefici per far colonne e
piani per pavimenti per le fabriche; ma di questa sorte
non s’è mai veduto figure lavorate, ma sí bene infinito
numero di base per le colonne e piedi di tavole et altri
lavori piú materiali. perché questa sorte di pietra si
schianta, ancor che sia dura piú che ’l porfido, e riesce a
lavorarla piú dolce e men faticosa che ’l porfido, e cavasi in egitto e nella grecia, e la sua saldezza ne’ pezzi non
è molto grande.
piú tenera poi di questa è il cipollaccio, pietra che si
cava in diversi luoghi; il quale è di color verde acerbo e
gialletto, et ha dentro alcune macchie nere quadre picciole e grandi, e cosí bianche alquanto grossette, e si
veggono di questa sorte in piú luoghi colonne grosse e
sottili e porte et altri ornamenti, ma non figure. questa
piglia il pulimento come il porfido et il serpentino et ancora si sega come l’altre sorti di pietra dette di sopra, e
se ne trovano in roma infiniti pezzi sotterrati nelle ruine
che giornalmente vengono a luce, e delle cose antiche se
ne sono fatte opere moderne, porte et altre sorti di ornamenti che fanno, dove elle si mettono, ornamento e
grandissima bellezza.
ècci un’altra pietra chiamata mischio dalla mescolan-







za di diverse pietre congelate insieme e fatto tutt’una dal
tempo e dalla crudezza dell’acque. e di questa sorte se
ne trova copiosamente in diversi luoghi, come ne’ monti
di verona, in quelli di carrara et in quei di prato in toscana, cosí nella grecia e nello egitto, che son molto piú
duri che i nostri italiani; e di questa ragion pietra se ne
trova di tanti colori quanto la natura lor madre s’è di
continuo dilettata e diletta di condurre a perfezzione. di
questi sí fatti mischi se ne veggono in roma ne’ tempi
nostri opere antiche e moderne, come colonne, vasi,
fontane, ornamenti di porte e diverse incrostature per
gli edifici e molti pezzi ne’ pavimenti. se ne vede diverse
sorti di piú colori, chi tira al giallo et al rosso, alcuni al
bianco et al nero, altri al bigio et al bianco pezzato di
rosso e venato di piú colori; cosí certi rossi, verdi, neri e
bianchi che sono orientali, ch’è specie piú dura e piú
bella di colore e piú fine, come ne fanno fede oggi due
colonne di braccia dodici di altezza nella entrata di san
pietro di roma, le quali reggono le prime navate, et una
n’è da una banda e l’altra dall’altra. di questa sorte
quella ch’è ne’ monti di verona è molto piú tenera che
l’orientale infinitamente, e ne cavano in questo luogo
d’una sorte ch’è rossiccia e tira in color ceciato; e queste
sorti si lavorano tutte bene a’ giorni nostri con le tempere e co’ ferri sí come le pietre nostrali, e se ne fa e finestre e colonne e fontane e pavimenti e stipidi per le porte e cornici, come ne rende testimonanza la lombardia e
tutta la italia ancora.
trovasi un’altra sorte di pietra durissima, molto piú
ruvida e picchiata di neri e bianchi e talvolta di rossi, dal
tiglio e dalla grana di quella, comunemente detta granito. della quale si truova nello egitto saldezze grandissime e da cavarne altezze incredibili, come oggi si veggono in roma negli obelischi, aguglie, piramidi, colonne et
in que’ grandissimi vasi de’ bagni che abbiamo a san
piero in vincola et a san salvatore del lauro et a san







marco et in colonne quasi infinite, che per la durezza e
saldezza loro non hanno temuto fuoco né ferro; et il
tempo istesso, che tutte le cose caccia a terra, non solamente non le ha distrutte, ma né pur cangiato loro il colore. e per questa cagione gli egizzii se ne servivano per
i loro morti, scrivendo in queste aguglie coi caratteri loro strani la vita de’ grandi per mantener la memoria della nobiltà e virtú di quegli.
venivane d’egitto medesimamente d’una altra ragione bigio, il quale tra’ piú in verdiccio i neri et i picchiati
bianchi, molto duro certamente, ma non sí che i nostri
scarpellini per la fabrica di san pietro non abbiano delle
spoglie, che hanno trovato messe in opera, fatto sí che
con le tempere de’ ferri che ci sono al presente, hanno
ridotto le colonne e l’altre cose a quella sottigliezza
ch’hanno voluto e datoli bellissimo pulimento simile al
porfido. di questo granito bigio è dotata la italia in molte parti, ma le maggiori saldezze che si trovino sono
nell’isola dell’elba, dove i romani tennero di continuo
uomini a cavare infinito numero di questa pietra. e di
questa sorte ne sono parte le colonne del portico della
ritonda, le quali son molto belle e di grandezza straordinaria; e vedesi che nella cava quando si taglia, è piú tenero assai che quando è stato cavato, e che vi si lavora
con piú facilità. vero è che bisogna per la maggior parte
lavorarlo con quelle martelline che abbiano la punta come quelle del porfido e nelle gradine una dentatura tagliente dall’altro lato.
cavasi del medesimo egitto e di alcuni luoghi di grecia ancora, certa sorte di pietra nera detta paragone, la
quale ha questo nome perché volendo saggiar l’oro, s’arruota su quella pietra e si conosce il colore, e per questo
paragonandovi su, vien detto paragone; questa è di piú
specie di grana e di colore, che chi non ha il nero morato affatto, e chi non è gentile di grana o finezza, della
quale ne fecero gli antichi alcune di quelle sfingi et altri







animali, come in roma in diversi luoghi, e di maggior
saldezza una figura in parione d’uno ermafrodito accompagnata da un’altra statua di porfido bellissima. la
qual pietra è dura a intagliarsi, ma è bella straordinariamente e piglia un lustro molto mirabile. di questa medesima sorte se ne trova ancora in toscana ne’ monti di
prato, vicino a fiorenza a x miglia, e cosí ne’ monti di
carrara, della quale alle sepolture moderne se ne veggono molte casse e dipositi per i morti, e nella incrostatura
di fuori del tempio di santa maria del fiore di fiorenza,
per tutto lo edificio è una sorte di marmo nero e marmo
rosso, che tutto si lavora in un medesimo modo.
cavasi alcuna sorte di marmi in grecia et in tutte le
parti d’oriente, che son bianchi e gialleggiano e traspaiono molto, i quali erano adoperati da gli antichi per
bagni e per stuffe e per tutti que’ luoghi dove il vento
potesse offendere gli abitatori. come oggi se ne veggono
ancora alcune finestre nella tribuna di san miniato a
monte, luogo de’ monaci di monte oliveto in su le porte di fiorenza, che rendono chiarezza e non vento. e
con questa invenzione riparavano al freddo e facevano
lume alle abitazioni loro. in questa cava medesima cavavano altri marmi senza vene, ma del medesimo colore,
del quale eglino facevano le piú nobili statue. questi
marmi di tiglio e di grana erano finissimi e se ne servivano ancora tutti quegli che intagliavano capitegli, ornamenti et altre cose di marmo per l’architettura. e vi eran
saldezze grandissime di pezzi, come appare ne’ giganti
di monte cavallo di roma e nel nilo di belvedere et in
tutte le piú degne e celebrate statue. e si conoscono esser greche, oltra il marmo, alla maniera delle teste et alla
acconciatura del capo et a i nasi delle figure, i quali sono
dall’appiccatura delle ciglia alquanto quadri fino alle nare del naso. e questo si lavora coi ferri ordinarii e coi
trapani, e si gli dà il lustro con la pomice e col gesso di
tripoli, col cuoio e struffoli di paglia.







sono nelle montagne di carrara, nella carfagnana vicino a i monti di luni, molte sorti di marmi, come marmi neri et alcuni che traggono in bigio, et altri che sono
mischiati di rosso et alcuni altri che son con vene bigie
che sono crosta sopra a’ marmi bianchi; perché non son
purgati, anzi offesi dal tempo, dall’acqua e dalla terra,
piglian quel colore. cavansi ancora altre specie di marmi
che son chiamati cipollini e saligni e campanini e mischiati, e per lo piú una sorte di marmi bianchissimi e
lattati che sono gentili et in tutta perfezzione per far le
figure. e vi s’è trovato da cavarsi saldezze grandissime, e
se n’è cavato ancora a’ giorni nostri pezzi di nove braccia per far giganti; e d’un medesimo sasso cavatone due,
et inoltre colonne della medesima altezza per la facciata
di san lorenzo condottane una in fiorenza. et in queste cave s’essercitarono tutti gli antichi; et altri marmi
che questi non adoperarono per fare que’ maestri che
furon sí eccellenti le loro statue essercitandosi di continuo, mentre si cavavano le lor pietre per far le loro statue, in fare ne’ sassi medesimi delle cave bozze di figure;
come ancora oggi se ne veggono le vestigia di molte in
quel luogo. di questa sorte adunque cavano oggi i moderni le loro statue, e non solo per il servizio della italia,
ma se ne manda in francia, in inghilterra, in ispagna et
in portogallo; come appare oggi per la sepoltura fatta in
napoli da giovan da nola, scultore eccellente a don
pietro di toledo viceré di quel regno, che tutti i marmi
gli furon donati e condotti in napoli dallo illustrissimo
et eccellentissimo signore cosmo de’ medici duca di
fiorenza, la quale opra si conduce in ispagna. questa
sorte di marmi ha in sé saldezze maggiori e piú pastose e
morbide a lavorarle, e se le dà bellissimo pulimento piú
ch’ad altra sorte di marmo. vero è che si viene talvolta a
scontrarsi in alcune vene, domandate da gli scultori
smerigli, i quali sogliono rompere i ferri. questi marmi
si abbozzano con una sorte di ferri chiamati subbie, che







hanno la punta a guisa di pali a facce e piú grossi e sottili; e di poi seguitano con scarpelli detti calcagnuoli, i
quali nel mezzo del taglio hanno una tacca, e cosí con
piú sottili di mano in mano, che abbiano piú tacche, e
gli intaccano quando sono arruotati con uno altro scarpello. e questa sorte di ferri chiamano gradine, perché
con esse vanno gradinando e riducendo a fine le lor figure; dove poi con lime di ferro diritte e torte vanno levando le gradine che son restate nel marmo: e cosí poi
con la pomice arruotando a poco a poco gli fanno la pelle che vogliano; e tutti gli strafori che fanno, per non intronare il marmo gli fanno con trapani di minore e maggior grandezza e di peso di dodici libre l’uno e qualche
volta venti, che di questi ne hanno di piú sorte, per far
maggiori e minori buche, e gli servon questi per finire
ogni sorte di lavoro e condurlo a perfezzione. de’ marmi bianchi venati di bigio gli scultori e gli architetti ne
fanno ornamenti per porte e colonne per diverse case;
servonsene per pavimenti e per incrostature nelle lor fabriche, e gli adoperano a diverse specie di cose; similmente fanno di tutti i marmi mischiati.
i marmi cipollini sono un’altra specie, di grana e colore differente, e di questa sorte n’è ancora altrove che a
carrara; e questi il piú pendono in verdiccio e son pieni
di vene, che servono per diverse cose e non per figure.
quegli che gli scultori chiamano saligni, che tengono di
congelazione di pietra per esservi que’ lustri ch’appariscono nel sale e traspaiono alquanto, è fatica assai a farne le figure; perché hanno la grana della pietra ruvida e
grossa e perché ne’ tempi umidi gocciano acqua di continuo o vero sudano. quegli che si dimandano campanini son quella sorte di marmi che suonano quando si lavorano et hanno un certo suono piú acuto degli altri;
questi son duri e si schiantano piú facilmente che l’altre
sorti sudette e si cavano a pietrasanta.
cavasi un’altra sorte di pietra chiamato trevertino, il







quale serve molto per edificare e fare ancora intagli di
diverse ragioni; che per italia in molti luoghi se ne va cavando, come in quel di lucca et a pisa et in quel di siena da diverse bande, ma le maggiori saldezze e le migliori pietre, ciò è quelle che son piú gentili, si cavano in sul
fiume del teverone a tigoli, ch’è tutta specie di congelazione d’acque e di terra, che per la crudezza e freddezza sua non solo congela e petrifica la terra, ma i ceppi, i
rami e le fronde de gli alberi. e per l’acqua che riman
dentro non si potendo finire di asciugare quando elle
son sotto l’acqua, vi rimangono i pori della pietra cavati,
che pare spugnosa e buccheraticcia egualmente di dentro e di fuori. gli antichi di questa sorte pietra fecero le
piú mirabili fabriche et edifici che facessero; come appare il coliseo e l’erario da san cosmo e damiano e molti
altri edifici, e ne mettevano ne’ fondamenti delle lor fabriche infinito numero; e lavorandoli non furon molto
curiosi di farli finire, ma se ne servivano rusticamente. e
questo forse facevano perché hanno in sé una certa
grandezza e superbia. ma ne’ giorni nostri s’è trovato
chi gli ha lavorati sottilissimamente, come si vede in quel
tempio tondo, ch’è cominciato e non finito, salvo che
tutto il basamento, in sulla piazza di san luigi de’ francesi in roma; il quale fu condotto da un francese chiamato maestro gian che studiò l’arte dello intaglio in roma e divenne tanto raro che fece il principio di questa
opera, la quale può stare al paragone di quante cose eccellenti antiche e moderne che si sian viste d’intaglio di
tal pietra, per avere straforato sfere di astrologi et alcune
salamandre nel fuoco, imprese reali, et in altre libri
aperti con le carte lavorati con diligenza, trofei e maschere, le quali rendono testimonio della eccellenza e
bontà da poter lavorarsi quella pietra simile al marmo,
ancor che sia rustica; e recasi in sé una grazia per tutto,
vedendo quella spugnosità de’ buchi unitamente, che fa
bel vedere. questa sorte di pietra è bonissima per le mu-







raglie, avendo sotto squadratola o scorniciata, perché si
può incrostarla di stucco, con coprirla con esso et intagliarvi ciò ch’altri vuole; come fecero gli antichi nelle entrate publiche del culiseo et in molti altri luoghi; e come
ha fatto a’ giorni nostri antonio da san gallo nella sala
del palazzo del papa dinanzi alla capella, dove ha incrostato de’ trevertini con stucco con vari intagli eccellentissimamente.
ècci un’altra sorte di pietre che tendono a ’l nero e
non servono a gli architettori se non a lastricare tetti.
queste sono lastre sottili, prodotte a suolo a suolo dal
tempo e dalla natura per servizio degli uomini, che ne
fanno ancora pile, murandole talmente insieme che elle
commettino l’una ne l’altra, e le empiono d’olio secondo
la capacità de’ corpi di quelle, e sicurissimamente ve lo
conservano. nascono queste nella riviera di genova, et i
pittori se ne servono a lavorarvi su le pitture a olio, perché elle vi si conservano su molto piú lungamente che
nelle altre cose, come al suo luogo si ragionerà ne’ capitoli della pittura. adviene questo medesimo de la pietra
detta piperno, pietra nericcia e spugnosa come il trevertino, la quale si cava per la campagna di roma; e se ne
fanno stipiti di finestre e porte in diversi luoghi come a
napoli et in roma; e serve ella ancora a’ pittori a lavorarvi su a olio, come al suo luogo racconteremo.
cavasi ancora in istria una pietra bianca livida, la
quale molto agevolmente si schianta; e di questa sopra
di ogni altra si serve non solamente la città di vinegia,
ma tutta la romagna ancora, facendone tutti i loro lavori, e di quadro e d’intaglio. e con sorte di stromenti e
ferri piú lunghi che gli altri la vanno lavorando, e massimamente con certe martelline, e vanno secondo la falda
della pietra, per essere ella tanto frangibile. e di questa
sorte pietra ne ha messo in opera una gran copia m<esser> iacopo sansovino, il quale ha fatto in vinegia lo
edificio dorico della panatteria et il toscano alla zecca in







sulla piazza di san marco. e cosí tutti i lor lavori vanno
facendo per quella città, e porte, finestre, cappelle et altri ornamenti che lor vien comodo di fare; nonostante
che da verona per il fiume dello adige abbino comodità
di condurvi i mischi et altra sorte di pietre, delle quali
poche cose si veggono, per aver piú in uso questa. nella
quale spesso vi commettono dentro porfidi, serpentini
et altre sorti di pietre mischie che fanno, accompagnate
con esse, bellissimo ornamento.
restaci la pietra serena e la bigia detto macigno e la
pietra forte che molto s’usa per italia, dove son monti e
massime in toscana, per lo piú in fiorenza e nel suo dominio. quella ch’eglino chiamano pietra serena è quella
sorte che trae in azzurrigno o vero tinta di bigio, della
quale n’è ad arezzo cave in piú luoghi, a cortona, a volterra e per tutti gli appennini, e ne’ monti di fiesole è
bellissima, per esservisi cavato saldezze grandissime di
pietre, come veggiamo in tutti gli edifici che sono in fiorenza fatti da filippo di ser brunellesco, il quale fece cavare tutte le pietre di san lorenzo e di santo spirito et
altre infinite che sono in ogni edificio per quella città.
questa sorte di pietra è bellissima a vedere, ma dove sia
umidità e vi piova su o abbia ghiacciati addosso, si logora e si sfalda; ma al coperto ella dura in infinito.
ma molto piú durabile di questa e regge piú e molto
piú bel colore è una sorte di pietra azzurrigna che si dimanda oggi la pietra del fossato; la quale quando si cava il primo filare, è ghiaioso e grosso, il secondo mena
nodi e fessure, il terzo è mirabile perché è piú fine. della qual pietra michele agnolo s’è servito nella libreria e
sagrestia di san lorenzo, per papa clemente; la qual
pietra è gentile di grana, et ha fatto condurre le cornici,
le colonne et ogni lavoro con tanta diligenza, che d’argento non resterebbe sí bella. e questa piglia un pulimento bellissimo e non si può desiderare in questo genere cosa migliore.







fuor di questa n’è un’altra specie, ch’è detta pietra
serena per tutto il monte, ch’è piú ruvida e piú dura e
non è tanto colorita, che tiene di specie di nodi della
pietra; la quale regge all’acqua, al ghiaccio, e se ne fa figure et altri ornamenti intagliati. e di questa n’è la dovizia, figura di man di donatello in su la colonna di mercato vecchio in fiorenza, cosí molte altre statue fatte da
persone eccellenti non solo in quella città, ma per il dominio.
cavasi per diversi luoghi la pietra forte, la qual regge
all’acqua, al sole, al ghiaccio et a ogni tormento; e vuol
tempo a lavorarla, ma si conduce molto bene; e non v’è
molte gran saldezze. della quale se n’è fatto, e per i gotti e per i moderni, i piú belli edifici che siano per la toscana. questa ha il colore alquanto gialliccio, con alcune
vene di bianco sottilissime che le danno grandissima
grazia; e cosí se n’è usato fare qualche statua ancora, dove abbiano a esser fontane, perché reggano all’acqua. e
di questa sorte pietra è murato il palazzo de’ signori, la
loggia, or san michele, et il di dentro di tutto il corpo
di santa maria del fiore e cosí tutti i ponti di quella
città, il palazzo de’ pitti e quello de gli strozzi. questa
vuole esser lavorata con le martelline, perch’è piú soda;
e cosí l’altre pietre sudette vogliono esser lavorate nel
medesimo modo che s’è detto del marmo e dell’altre
sorti di pietre. imperò, nonostante le buone pietre e le
tempere de’ ferri, è di necessità l’arte, l’intelligenza e
giudicio di coloro che le lavorano; perch’è grandissima
differenza ne gli artefici, tenendo una misura medesima
da mano a mano, in dar grazia e bellezza all’opere che si
lavorano. e questo fa discernere e conoscere la perfezzione del fare da quegli che sanno a quei che manco sanno. per consistere adunque tutto il buono e la bellezza
delle cose estremamente lodate ne gli estremi della perfezzione che si dà alle cose, che tali son tenute da coloro
che intendono, bisogna con ogni industria ingegnarsi







sempre di farle perfette e belle, anzi bellissime e perfettissime.







cap. ii
che cosa sia il lavoro di quadro semplice et il lavoro di quadro
intagliato.

avendo noi ragionato cosí in genere di tutte le pietre,
che o per ornamenti o per iscolture servono a gli artefici
nostri ne’ loro bisogni, diciamo ora che quando elle si
lavorano per la fabrica tutto quello dove si adopera la
squadra e le seste e che ha cantoni, si chiama lavoro di
quadro. e questo cognome deriva dalle facce e da gli
spigoli che son quadri, perché ogni ordine di cornici o
cosa che sia diritta o vero risaltata et abbia cantonate, è
opera che ha il nome di quadro, e però volgarmente si
dice fra gli artefici lavoro di quadro. ma s’ella non resta
cosí pulita, intagliandosi poi in tai cornici, fregi, fogliami, uovoli, fusaruoli, dentelli, guscie et altre sorti d’intagli, in que’ membri che sono eletti a intagliarsi da chi le
fa, ella si chiama opra di quadro intagliata o vero lavoro
d’intaglio. di questa sorte opra di quadro e d’intaglio se
ne fanno tutte le sorti ordini: rustico, dorico, ionico, corinto e composto, e cosí se ne fece al tempo de’ gotti il
lavoro tedesco; e non si può lavorare nessuna sorte d’ornamenti, che prima non si lavori di quadro e poi d’intaglio, cosí pietre mischie e marmi e d’ogni sorte pietra,
cosí come ancora di mattoni, per avervi a incrostar su
opra di stucco intagliata, similmente di legno di noce e
d’albero e d’ogni sorte legno. ma perché molti non sanno conoscere le differenze che sono da ordine a ordine,
ragioneremo distintamente nel capitolo che segue di ciascuna maniera o modo piú brevemente che noi potremo.







cap. iii
de’ cinque ordini d’architettura: rustico, dorico, ionico, corinto, composto, e del lavoro tedesco.

il lavoro chiamato rustico è piú nano di tutti gli altri e
di piú grossezza che tutti gli altri, per essere il principio
e fondamento di tutti gli altri ordini; e si fa nelle modanature delle cornici piú semplici, cosí ne’ capitelli o base
et in ogni suo membro. i suoi zoccoli o piedistalli che gli
vogliam chiamare, dove posano le colonne, sono quadri
di proporzione, con l’avere da piè la sua fascia soda e
cosí un’altra di sopra, che lo ricinga in cambio di cornice. l’altezza della sua colonna si fa di sei teste, a imitazione di persone nane et atte a regger peso; e di questa
sorte se ne vede in toscana molte logge pulite et alla rustica, con bozze e nicchie fra le colonne e senza, e cosí
molti portichi che gli costumarono gli antichi nelle lor
ville; et in campagna se ne vede ancora molte sepolture,
come a tigoli, et a pozzuolo. servironsi di questo ordine
gli antichi per porte, finestre, ponti, acquidotti, erarii da
conservar tesori, castelli, torri e rocche da conservar
munizione, artiglieria, e porti di mare, prigioni e fortezze, dove si fa cantonate a punte di diamanti et a piú facce bellissime. e di questa opera n’è molto per le ville de’
fiorentini, portoni, entrate e case e palazzi dove e’ villeggiono; che non solo recano bellezza et ornamento infinito a quel contado, ma utilità e comodo grandissimo a
i cittadini. ma molto piú è dotata la città di fabriche stupendissime fatte di bozze, come quella di casa medici, la
facciata del palazzo de’ pitti, quello de gli strozzi et altri
infiniti. questa sorte di edificii tanto quanto piú sodi e
semplici si fanno e con buon disegno, tanto piú maestria
e bellezza vi si conosce dentro; et è necessario che questa sorte di fabrica sia piú eterna e durabile di tutte l’altre, avvenga che sono i pezzi delle pietre maggiori, e







molto miglior commettiture, dove si va collegando tutta
la fabrica con una pietra che lega l’altra pietra. e perché
elle son pulite e sode di membri, non hanno possanza i
casi di fortuna o del tempo nuocergli tanto rigidamente
quanto fanno alle altre pietre intagliate e traforate o, come dicono i nostri, campate in aria dalla diligenza degli
intagliatori.
l’ordine dorico fu il piú massiccio che avessero i
greci e piú robusto di fortezza e di corpo, e molto piú
de gli altri loro ordini collegato insieme, e non solo i
greci ma i romani ancora dedicarono questa sorte di
edificii a quelle persone ch’erano armigeri come imperatori de gli esserciti, consoli e pretori; ma a gli dei loro
molto maggiormente, come a giove, marte, ercole et altri, avendo sempre avvertenza di distinguere, secondo il
lor genere, la differenza della fabrica o pulita o intagliata
o piú semplice o piú ricca, acciò che si potesse conoscere da gli altri il grado e la differenza fra gl’imperatori o
di chi faceva fabricare. diremo adunque che questa sorte di lavoro si può usare solo da sé et ancora metterlo nel
secondo ordine da basso sopra il rustico, et alzando
mettervi sopra uno altro ordine variato, come ionico o
corinto o composto, nella maniera che mostrarono gli
antichi nel culiseo di roma, nel quale ordinatamente
usarono arte e giudicio. perché, avendo i romani trionfato non solo de’ greci ma di tutto il mondo, misero
l’opra composta in cima, per averla i toscani composta
di piú maniere, e la misero sopra tutte, come superiore e
di forza e di bellezza, e come piú apparente de le altre,
avendo a far corona allo edificio; che per essere ornata
di be’ membri, fa nell’opra un finimento onoratissimo e
da non desiderarlo altrimenti. e per tornare al lavoro
dorico, dico che la colonna si fa di sette teste di altezza;
et il suo zoccolo ha da essere poco manco d’un quadro e
mezzo d’altezza e larghezza un quadro, facendoli poi sopra le sue cornici e di sotto la sua fascia col bastone e







duo piani, secondo che tratta vitruvio; e la sua base e
capitello tanto d’altezza una quanto l’altra, computando
del capitello dal collarino in su, la cornice sua col fregio
et architrave appiccata, risaltando a ogni dirittura di colonna con que’ canali, che gli chiamano tigrifi ordinariamente, che vengono partiti fra un risalto e l’altro un
quadro, dentrovi o teste di buoi secche o trofei o maschere o targhe o altre fantasie. serra l’architrave risaltando con una lista i risalti e da piè fa un pianetto sottile
tanto quanto tiene il risalto, a piè del quale fanno sei
campanelle per ciascuno, chiamate gocce da gli antichi.
e se si ha da vedere la colonna accanalata nel dorico, vogliono essere venti facce in cambio de’ canali e non rimanere fra canale e canale altro che il canto vivo. di
questa ragione opera n’è in roma al foro boario ch’è
ricchissima, e d’un’altra sorte le cornici e gli altri membri al teatro di marcello, dove oggi è la piazza montanara, nella quale opera non si vede base, e quelle che si
veggono son corinte. et è openione che gli antichi non
le facessero, et in quello scambio vi mettessero un dado
tanto grande quanto teneva la base. e di questo n’è il riscontro a roma al carcere tulliano, dove son capitelli
ricchi di membri piú che gli altri che si sian visti nel dorico. di questo ordine medesimo n’ha fatto antonio da
san gallo il cortile di casa farnese in campo di fiore a
roma, il quale è molto ornato e bello; benché continuamente si vede di questa maniera tempii antichi e moderni, cosí palazzi, i quali per la sodezza e collegazione delle pietre son durati e mantenuti piú che non hanno fatti
tutti gli altri edificii.
l’ordine ionico, per essere piú svelto del dorico, fu
fatto da gli antichi a imitazione delle persone che sono
fra il tenero et il robusto; e di questo rende testimonio lo
averlo essi adoperato e messo in opera ad apolline, a
diana et a bacco, e qualche volta a venere. il zoccolo
che regge la sua colonna lo fanno alto un quadro e mez-







zo e largo un quadro; e le cornici sue di sopra e di sotto
secondo questo ordine. la sua colonna è alta otto teste e
la sua base è doppia con due bastoni, come la descrive
vitruvio al terzo libro al terzo capo, et il suo capitello sia
ben girato con le sue volute o cartocci o viticci che
ognun se gli chiami, come si vede al teatro di marcello
in roma sopra l’ordine dorico; cosí la sua cornice adorna di mensole e di dentelli, et il suo fregio con un poco
di corpo tondo. e volendo accanalare le colonne, vogliono essere il numero di canali ventiquatro, ma spartiti talmente che ci resti fra l’un canale e l’altro la quarta parte
del canale, che serva per piano. questo ordine ha in sé
bellissima grazia e leggiadria, e se ne costuma molto fra
gli architetti moderni.
il lavoro corinto piacque universalmente molto a’ romani, e se ne dilettarono tanto ch’e’ fecero di questo ordine le piú ornate et onorate fabriche, per lasciar memoria di loro, come appare nel tempio di tigoli in sul
teverone, e le spoglie di templum pacis, e l’arco di pola, e quel del porto d’ancona. ma molto piú è bello il
pantheon, cioè la ritonda di roma, il quale è il piú ricco
e ’l piú ornato di tutti gli ordini detti di sopra. fassi il
zoccolo, che regge la colonna, di questa maniera: largo
un quadro e due terzi, e la cornice di sopra e di sotto a
proporzione, secondo vitru<v>io; fassi l’altezza della
colonna nove teste con la sua basa e capitello, il quale
sarà d’altezza tutta la grossezza della colonna da piè; e la
sua base sarà la metà di detta grossezza, la quale usaron
gli antichi intagliare in diversi modi. e l’ornamento del
capitello sia fatto co’ suoi vilucchi e le sue foglie, secondo che scrive vitru<v>io nel quarto libro, dove egli fa
ricordo essere stato tolto questo capitello da la sepoltura
d’una fanciulla corinta. seguitisi il suo architrave, fregio
e cornice con le misure descritte da lui, tutte intagliate
con le mensole et uovoli et altre sorti d’intagli sotto il
gocciolatoio. et i fregi di questa opera si possono fare







intagliati tutti con fogliami et ancora farne de’ puliti o
vero con lettere dentro, come erano quelle al portico
della ritonda di bronzo commesse nel marmo. sono i
canali nelle colonne di questa sorte a numero ventisei,
benché n’è di manco ancora; et è la quarta parte del canale fra l’uno e l’altro che resta piano, come benissimo
appare in molte opere antiche e moderne misurate da
quelle.
l’ordine composto, se ben vitru<v>io non ne ha fatto menzione, non facendo egli conto d’altro che
dell’opera dorica, ionica, corinzia e toscana, tenendo
troppo licenziosi coloro che, pigliando di tutt’e quattro
quegli ordini, ne facessero corpi che gli rappresentassero piú tosto mostri che uomini, per averlo costumato
molto i romani et a loro imitazione i moderni, non mancherò di questo ancora, acciò se n’abbia notizia, dichiarare e formare il corpo di questa proporzione di fabrica.
credendo questo, che se i greci et i romani formarono
que’ primi quattro ordini e gli ridussero a misura e regola generale, che ci possino essere stati di quegli che abbino fin qui fatto nell’ordine composto e componendo da
sé, delle cose che apportino molto piú grazia che non
fanno le antiche. e per questo è scorso l’uso che già è
nominato questo ordine da alcuni composto, da altri latino e per alcuni altri italico. la misura dell’altezza di
questa colonna vuole essere dieci teste; la base sia per la
metà della grossezza della colonna e misurata simile alla
corinta, come ne appare in roma all’arco di tito vespasiano. e chi vorrà far canali in questa colonna, può fargli
simili alla ionica o come la corinta, o come sarà l’animo
di chi farà l’architettura di questo corpo ch’è misto con
tutti gli ordini. i capitelli si posson fare simili a i corinzi,
salvo che vogliono essere piú la cimasa del capitello, e le
volute o viticci alquanto piú grandi, come si vede all’arco suddetto. l’architrave sia tre quarti della grossezza
della colonna et il fregio abbia il resto pien di mensole e







la cornice quanto l’architrave, che l’agetto la fa diventar
maggiore, come si vede nell’ordine ultimo del culiseo di
roma; et in dette mensole si posson far canali a uso di tigrifi et altri intagli secondo il parere dell’architetto; et il
zoccolo, dove posa su la colonna ha da essere alto due
quadri, e cosí le sue cornici a sua fantasia o come gli
verrà d’animo di farle.
usavano gli antichi o per porte o sepolture o altre
specie d’ornamenti, in cambio di colonne, termini di varie sorti: chi una figura ch’abbia una cesta in capo per
capitello, altri una figura fino a mezzo et il resto verso la
base piramide o vero bronconi d’alberi, e di questa sorte
facevano vergini, satiri, putti et altre sorti di mostri o
che bizzarrie gli veniva lor comodo, secondo che nasceva loro nella fantasia le mettevano in opera.
ècci un’altra specie di lavori, che si chiamano tedeschi, i quali sono di ornamenti e di proporzione molto
differenti da gli antichi e da’ moderni; né oggi s’usano
per gli eccellenti, ma son fuggiti da loro come mostruosi
e barbari, dimenticando ogni lor cosa di ordine, che piú
tosto confusione o disordine si può chiamare; avendo
fatto nelle lor fabriche, che son tante ch’hanno ammorbato il mondo, le porte ornate di colonne sottili et attorte a uso di vite, le quali non possono aver forza a reggere
il peso di che leggerezza si sia; e cosí per tutte le facce et
altri loro ornamenti facevano una maledizzione di tabernacolini l’un sopra l’altro, con tante piramidi e punte e
foglie, che non ch’elle possano stare, pare impossibile
ch’elle si possino reggere; et hanno piú il modo da parer
fatte di carta, che di pietre o di marmi. et in queste opere facevano tanti risalti, rotture, mensoline e viticci, che
sproporzionavano quelle opere che facevano, e spesso
con mettere cosa sopra cosa, andavano in tanta altezza
che la fine d’una porta toccava loro il tetto. questa maniera fu trovata da i goti, che per aver ruinate le fabriche antiche e morti gli architetti per le guerre, fecero do-







po, chi rimase, le fabriche di questa maniera, le quali girarono le volte con quarti acuti e riempierono tutta italia di questa maledizzione di fabriche, che per non averne a far piú, s’è dismesso ogni modo loro. e iddio
scampi ogni paese da venir tal pensiero et ordine di lavori, che per essere eglino talmente difformi alla bellezza delle fabriche nostre, meritano che non se ne favelli
piú che questo. e però passiamo a dire delle volte.







cap. iiii
del fare le volte di getto, che vengano intagliate; quando si disarmino, e d’impastar lo stucco.

quando le mura sono arrivate al termine che le volte
s’abbino a voltare di mattoni o di tufi o di spugna, bisogna voltare di tavole in cerchio serrato, che commettino
in crociera o a schifo l’armadura della volta in quel modo che si vuole con bonissimi puntelli fermarle, che la
materia di sopra del peso non la sforzi, e da poi saldissimamente turare ogni pertugio nel mezzo, ne’ cantoni e
per tutto con terra, accioché la mistura non coli sotto
quando si getta. e cosí armata, sopra quel piano di tavole si fanno casse di legno, che in contrario siano lavorate,
dove un cavo rilievo, e cosí le cornici et i membri che far
ci vogliamo siano in contrario, acciò quando la materia
si getta, venga dov’è cavo di rilievo, e cosí similmente
vogliono essere tutti i membri delle cornici al contrario
scorniciati. se si vuol fare pulita et intagliata, medesimamente è necessario avere forme di legno che formino di
terra le cose intagliate in cavo, e si faccin d’essa terra le
piastre quadre di tali intagli, e quelle si commettino
l’una all’altra su piani o gola o fregi che far si voglieno,
diritto per quella armadura. e finita di coprir tutta de
gl’intagli di terra formati in cavo e commessi già di sopra
detti, si debbe poi pigliare la calce con pozzolana o rena
vagliata sottile, stemperata liquida et alquanto grassa, e
di quella fare egualmente una incrostatura per tutte, finché tutte le forme sian piene. et appresso sopra coi mattoni far la volta alzando quegli et abbassando secondo
che la volta gira, e di continuo si conduca con essi crescendo sino ch’ella sia serrata. e finita tal cosa si debbe
poi lasciare far presa et assodare, finché tale opra sia ferma e secca. e da poi quando i puntelli si levano e la volta si disarma, facilmente la terra si leva, e tutta l’opra re-







sta intagliata e lavorata come se di stucco fosse condotta, e quelle parti che non son venute, si vanno con lo
stucco ristaurando, tanto che si riducano a fine. e cosí si
sono condotte ne gli edifici antichi tutte l’opre, le quali
hanno poi di stucco lavorate sopra a quelle. cosí hanno
ancora oggi fatto i moderni nelle volte di san pietro, e
molti altri maestri per tutta italia.
ora volendo mostrare come lo stucco s’impasti, si fa
con uno edificio in un mortaio di pietra pestare la scaglia di marmo, né si toglie per quello altro che la calce
che sia bianca, fatta o di scaglia di marmo o di trevertino; et in cambio di rena si piglia il marmo pesto e si staccia sottilmente et impastasi con la calce, mettendo due
terzi calce et un terzo marmo pesto, e se ne fa del piú
grosso e sottile, secondo che si vuol lavorare grossamente o sottilmente. e de gli stucchi ci basti or questo, perché il restante si dirà poi, dove si tratterà del mettergli in
opra tra le cose della scultura. a la quale prima che noi
passiamo, diremo brevemente de le fontane che si fanno
per le mura e de gli ornamenti varii di quelle.







cap. v
come di tartari e di colature di acque si conducono le fontane
rustiche e come nello stucco si murano le telline e le colature delle pietre cotte.

le fontane, che nelle mura gettano acque, furono da
gli antichi in varie specie acconce e situate, stando nelle
metafore delle cose dell’acqua, non adoprando se non
quelle che da esse sono generate. fecero delle pulite e lisce e delle rustiche ancora, e ne’ bagni e stufe loro servivano e per le mura e per lo piano, dove si posano i piedi
di varii musaici, e molto si dilettavano stranamente variarle, e di cose maritime le adornarono; le quali a imitazione loro hanno poi i moderni operato in varii luoghi
d’italia, e di tali opere hanno cerco abbellire, e con diverse cose rustiche murate et imitate gli antichi, e da essi
ritruovate di nuovo hanno aggiuntovi assai, e massime
componimenti di opera toscana, coperti di colature di
acque petrificate, che pendono a guisa di radicioni fatti
col tempo di alcune congelazioni di esse acque ne’ luoghi dove elle sono crude e grosse; come a tigoli et al lago di piè di lupo et in molti altri luoghi d’italia. si pigliano quelle, e s’innestano nelle pietre con perni di
rame o di ferro, e l’uno sopra l’altro s’impiombano, che
sospesi pendino; e murano quelli addosso all’opera toscana, facendola in qualche parte vedere; e fra essi s’accomodano canne di piombo ascose, spartiti per quelle i
buchi che versono le acque quando si volta una chiave
ch’è nel principio di detta cannella, e cosí fanno condotti d’acque e diversi zampilli, dove poi l’acqua piove per
le colature di questi tartari, e colando fa dolcezza
nell’udire e bellezza nel vedere.
se ne fa ancora di un’altra specie di grotte piú rusticamente composte, contrafacendo le fonti alla salvatica in
questa maniera: pigliansi sassi spugnosi e si commettono







con far nascervi erbe sopra, le quali piú con ordine che
paia disordine e salvatico si rendono piú naturali e piú
vere. altri ne fa di stucco piú pulite e lisce, nelle quali
mescolano l’uno e l’altro; e quando quello è fresco, mette fra esso, per fregi e spartimenti, gongole, telline,
chiocciole maritime, tartarughe e nicchi grandi e piccoli,
chi a ritto e chi a rovescio. e di questi se ne fanno vasi e
festoni che tali telline figurano le foglie, et altre chiocciole et i nicchi fanno le frutte, et a scorze di testuggine
d’acqua vi si pone.
cosí si fa ancora di diversi colori un musaico rustico,
che alle fornaci de’ vetri le padelle talora scoppiano; et a
quelle dove si cuocono i mattoni e ch’addosso alle pietre
et altre colature fanno varii colori invetriati, bianchi, neri, verdicci, rossi, secondo la violenzia del fuoco; e quelli
si murano e con istucchi si fermano, e si fa nascere tra
essi coralli et altri ceppi maritimi, i quali recano in sé
grazia e bellezza grandissima. cosí si fanno animali e figure, le quali si cuoprono di smalti in varii pezzi posti alla grossa, e con le nicchie sudette, le quali sono bizzarra
cosa a vederle. e di questa specie n’è a roma fatte moderne di molte fontane, le quali hanno desto l’animo
d’infiniti a essere per tal diletto vaghi di tal lavoro. e lo
stucco con che si mura e lavora, è il medesimo che inanzi abbiamo ragionato, e per la presa fatta con essa rimangono murate. a queste tali fontane di frombole, ciò
è sassi di fiumi tondi e stiacciati, si fanno pavimenti murando quelli per coltello et a onde, a uso d’acque, che
fanno benissimo. altri fanno alle piú gentili pavimenti
di terra cotta a mattoncini con varii spartimenti et invetriati a fuoco, come in vasi di terra dipinti di varii colori
e con fregi e fogliami dipinti; e questa sorte di pavimenti
piú convengono alle stufe et a’ bagni che alle fonti.







cap. vi
del modo di fare i pavimenti di commesso.

tutte le cose che truovar si poterono, gli antichi, ancora che con difficultà in ogni genere o le ritrovarono o
di ritrovarle cercarono, quelle dico, ch’alla vista degli
uomini vaghezza e varietà indurre potessero, acciò che i
posteri scorgessero l’altezza dell’ingegno loro. trovarono fra l’altre cose belle i pavimenti di pietre ispartiti con
varii misti di porfidi, serpentini e graniti, con tondi e
quadri et altri spartimenti, onde s’imaginarono che fare
si potessero fregi, fogliami et altri andari di disegni e figure. onde per poter meglio ricevere l’opera tal lavoro,
tritavano i marmi, acciò che essendo quegli minori, potessero per lo campo e piano con essi rigirare in tondo e
diritto et a torto, secondo che veniva lor meglio; e dal
commettere insieme questi pezzi lo dimandarono musaico, e ne i pavimenti di molte loro fabriche se ne servirono; come ancora veggiamo all’antoniana di roma et in
altri luoghi, dove si vede il musaico lavorato con quadretti di marmo piccioli, conducendo fogliami, maschere et altre bizzarrie, e con quadri di marmo bianchi et altri quadretti di marmo nero fecero il campo di quegli.
questi si lavoravano in tal modo: facevasi sotto un piano
di stucco fresco di calce e di marmo, tanto grosso che
bastasse per tenere in sé i pezzi commessi fermamente
sin che fatto presa si potessero spianar di sopra; perché
facevano nel seccarsi una presa mirabile et uno smalto
maraviglioso, che né l’uso del caminare né l’acqua non
gli offendeva. onde essendo questa opera in grandissima considerazione venuta, gl’ingegni loro si misero a
speculare piú alto, sendo facile a una invenzione trovata
aggiugner sempre qualcosa di bontà. perché fecero poi i
musaici di marmi piú fini; e per bagni e per stufe i pavi-







menti di quelli, e con piú sottile magistero e diligenza
quei lavoravano sottilissimamente, facendoci pesci variati et imitando la pittura con varie sorti di colori atti a
ciò con piú specie di marmi, mescolando fra quegli alcuni pezzi triti di quadretti di musaico di ossa di pesce
ch’hanno la pelle lustra. e cosí vivamente gli facevano,
che nel mettervi l’acqua di sopra, velando quegli, pur
che chiara fosse, parevano vivissimi ne i pavimenti, come se ne vede in parione in roma in casa di m<esser>
egidio e fabio sasso. perché parendo loro questa una
pittura da poter reggere all’acque et a i venti et al sole
per l’eternità sua, e pensando che tale opra molto meglio di lontano che dappresso ritornerebbe, perché cosí
non si scorgerebbono i pezzi che ’l musaico dappresso
fa vedere, ordinarono ornar le volte e le pareti de i muri,
dove tai cose si avevano a veder di lontano. e perché lustrassero e da gli umidi et acque si difendessero, pensarono tal cosa doversi fare di vetri, e cosí gli misero in
opra; e facendo ciò bellissimo vedere, ne ornarono i
tempii loro et altri luoghi; come veggiamo oggi ancora a
roma il tempio di bacco et altri. talché da quegli di
marmo derivano questi che si chiamano oggi musaico di
vetri. e da quel di vetri s’è passato al musaico di gusci
d’uovo, e da questi al musaico del far le figure e le storie
di chiaro scuro pur di commessi, che paiono dipinte, come tratteremo al suo luogo nella pittura.







cap. vii
come si ha a conoscere uno edificio proporzionato bene, e che
parti generalmente se li convengono.

ma perché il ragionare delle cose particulari mi farebbe deviar troppo dal mio proposito, lasciata questa minuta considerazione a gli scrittori della architettura, dirò
solamente in universale come si conoscano le buone fabriche e quello che si convenga alla forma loro per essere insieme et utili e belle. quando s’arriva dunque a uno
edificio, chi volesse vedere s’egli è stato ordinato da uno
architettore eccellente e quanta maestria egli ha avuto, e
sapere s’egli ha saputo accomodarsi al sito et alla voluntà di chi l’ha fatto fabricare, egli ha a considerare tutte queste parti: in prima che chi lo ha levato dal fundamento pensi se quel luogo era disposto e capace a
ricevere quella qualità e quantità di ordinazione, cosí
nello spartimento delle stanze come ne gli ornamenti,
che per le mura comporta quel sito o stretto o largo o alto o basso; purché sia spartito con grandissima commesurazione dispensando e dando la qualità e quantità di
colonne, finestre, porte e riscontri delle facce fuori e
dentro nelle altezze o grossezze de’ muri o in tutto quello che c’intervenga a luogo per luogo. è di necessità che
si distribuischino per lo edificio le stanze ch’abbino le
lor corrispondenzie di porte, finestre, camini, scale segrete, anticamere, destri, scrittoi, senza che vi si vegga
errori; come saria una sala grande, un portico picciolo e
le stanze minori; le quali per esser membra dello edificio, è di necessità ch’elle siano come i corpi umani
egualmente ordinate e distribuite secondo le qualità e
varietà di fabriche, come tempii tondi <in> otto facce,
in sei facce, in croce e quadri; e gli ordini varii secondo
chi et i gradi che si trova chi le fa fabricare. percioché
quando son disegnati da mano che abbia giudicio con







bella maniera, mostrano l’eccellenza dello artefice e lo
animo dello auttor della fabrica. perciò figureremo per
meglio essere intesi un palazzo qui di sotto; e questo ne
darà lume agli altri edifici per modo di poter conoscere,
quando si vede, se è ben formato o no. in prima chi considererà la facciata dinanzi lo vedrà levato da terra o in
su ordine di scalee o di muricciuoli tanto che quello sfogo lo faccia uscir di terra con grandezza, e serva che le
cucine o cantine sotto terra siano piú vive di lumi e piú
alte di sfogo, che molto serve et ad abitarvi, come e per
terremoti et altri casi di fortuna. bisogna che rappresenti il corpo dell’uomo in tutto, e le parti ciascuna simile,
che per avere, come l’uomo, a temere i venti, l’acque e
l’altre cose della natura, cosí egli sia fognato con ismaltitoi che tutti rispondino a un centro che porti via tutte
insieme le bruttezze et i puzzi che gli possano generare
infermità. per l’aspetto suo primo la facciata vuole avere
decoro e maestà et essere compartita come la faccia
dell’uomo, la porta da basso et in mezzo cosí come nella
testa ha l’uomo la bocca donde nel corpo passa ogni sorte di alimento, le finestre per gli occhi, una di qua e l’altra di là, servando sempre parità, che non si faccia se
non tanto di qua quanto di là negli ornamenti o d’archi
o colonne o pilastri o nicchie o finestre inginocchiate o
vero ogni sorte di ornamento, con le misure et ordini
che già s’è ragionato, o dorici o ionici o corinti o toscani.
sia il suo cornicione che regge il tetto fatto con proporzione della facciata, secondo ch’egli è grande e che l’acqua non bagni la facciata e chi sta nella strada a sedere.
sia di sporto secondo la proporzione dell’altezza e della
larghezza di quella facciata. entrando dentro nel primo
ricetto sia magnifico et unitamente corrisponda all’appiccatura della gola, ove si passa; e sia svelto e largo, acciò che le strette o de’ cavalli o d’altre calche, che sempre v’intervengono, non facino danno a lor medesimi
nell’entrata o di feste o d’altre allegrezze. il cortile figu-







rato per il corpo sia quadro et uguale o vero un quadro e
mezzo come tutte le parti del corpo; e sia ordinato di
porte e di parità di stanze dentro con belli ornamenti.
vogliono le scale publiche esser commode e dolci al salire, perché quando son ripide rompono le gambe, e
questo membro è piú difficile a porsi nelle fabriche, e
per essere il piú frequentato che sia e piú commune, avviene spesso che per salvar le stanze le guastiamo. e bisogna che le sale con le stanze di sotto faccino uno appartamento commune per la state e diversamente le
camere per piú persone; e sopra vi sia salotti, sale e diversi appartamenti di stanze che rispondino sempre nella maggiore; e cosí faccino le cucine e le altre stanze, che
quando non ci fosse quest’ordine et avesse il componimento spezzato et una cosa alta e l’altra bassa e chi grande e chi picciola, rappresenterebbe uomini zoppi, travolti, biechi e storpiati; le quali opre fanno che si riceve
biasimo e non lode alcuna. debbono i componimenti,
dove s’ornano le facce o fuori o dentro, aver corrispondenza del seguitar gli ordini loro nelle colonne, che i fusi di quelle non siano lunghi o sottili o grossi o corti, servando sempre il decoro de gli ordini suoi; né si debbe a
una colonna sottile metter capitel grosso né base simili
ma secondo il corpo le membra, le quali abbino leggiadra e bella maniera e disegno. e queste cose son piú conosciute da uno occhio buono, il quale se ha giudizio, si
può tenere il vero compasso e la istessa misura, perché
da quello saranno lodate le cose e biasimate. e tanto basti aver detto generalmente dell’architettura, perché il
parlarne in altra maniera non è cosa da questo luogo.







de la scultura
cap. viii
che cosa sia la scultura e come siano fatte le sculture buone, e
che parti elle debbino avere per essere tenute perfette.

la scultura è una arte che, levando il superfluo da la
materia suggetta, la riduce a quella forma di corpo che
nella idea dello artefice è disegnata. et è da considerare
che tutte le figure di qualunque sorte si siano, o intagliate ne’ marmi o gittate di bronzi o fatte di stucco o di legno, avendo ad essere di tondo rilievo e che girando intorno si abbino a vedere per ogni verso, è di necessità
che a volerle chiamare perfette elle abbino di molte parti. la prima è che quando una simil figura ci si presenta
nel primo aspetto alla vista, ella rappresenti e renda somiglianza a quella cosa per la quale ella è fatta, o fiera o
umile o bizzarra o allegra o malenconica, secondo chi si
figura. e che ella abbia corrispondenza di parità di
membra, ciò è non abbia le gambe lunghe, il capo grosso, le braccia corte e disformi; ma sia ben misurata et
ugualmente a parte a parte concordata da ’l capo a’ piedi. e similmente se ha la faccia di vecchio, abbia le braccia, il corpo, le gambe, le mani et i piedi di vecchio, unitamente ossuta per tutto, musculosa, nervuta e le vene
poste a’ luoghi loro. e se arà la faccia di giovane, debbe
parimente esser ritonda, morbida e dolce nella aria e per
tutto unitamente concordata. se ella non arà ad essere
ignuda, facciasi che i panni ch’ella arà ad avere addosso
non siano tanto triti che abbino del secco, né tanto grossi che paino sassi, ma siano con le sue rotture di pieghe
girati talmente, che scuoprino lo ignudo di sotto, e con
arte e grazia talora lo mostrino e talora lo ascondino,
senza alcuna crudezza che offenda la figura. siano i suoi







capegli e la barba lavorati con una certa morbidezza,
svellati e ricciuti, che mostrino di essere sfilati, avendoli
data quella maggior piumosità e lustro che può lo scarpello; ancora che gli scultori in questa parte non possino
cosí bene contraffare la natura, facendo essi le ciocche
de’ capegli sode e ricciute piú di maniera che di imitazione naturale.
et ancora che le figure siano vestite, è necessario fare
i piedi e le mani che siano condotte di bellezza e di
bontà come le altre parti. e per essere tutta la figura tonda, è forza che in faccia, in proffilo e di dietro ella sia di
proporzione uguale, avendo ella ad ogni girata e veduta
a rappresentarsi ben disposta per tutta. è necessario
adunque che ella abbia corrispondenzia, e che ugualmente ci sia per tutto attitudine, disegno, unione, grazia
e diligenzia, le qual cose tutte insieme dimostrino lo ingegno et il valore dello artefice. debbono le figure cosí
di rilievo come dipinte esser condotte piú con il giudizio
che con la mano, avendo a stare in altezza dove sia una
gran distanza; perché la diligenzia dell’ultimo finimento
non si vede da lontano, ma si conosce bene la bella forma delle braccia e delle gambe et il buon giudizio nelle
falde de’ panni con poche pieghe; perché nella simplicità del poco si mostra la acutezza dello ingegno. e per
questo le figure di marmo o de bronzo che vanno un poco alte vogliono essere traforate gagliarde, acciò che il
marmo che è bianco et il bronzo che ha del nero piglino
a la aria della oscurità e per quella apparisca da lontano
il lavoro esser finito e dappresso si vegga lasciato in bozze. la quale advertenza ebbero grandemente gli antichi,
come nelle lor figure tonde e di mezzo rilievo che negli
archi e nelle colonne veggiamo di roma, le quali mostrano ancora quel gran giudizio che egli ebbero. et infra i
moderni si vede essere stato osservato il medesimo grandamente nelle sue opere da donatello. debbesi oltra di
questo considerare che, quando le statue vanno in un







luogo alto che non abbia molta distanza da potersi discostare a giudicarle da lontano, ma che vi si abbia quasi
che a star loro sotto, che cosí fatte figure si debbon fare
di una testa o due piú di altezza. e questo si fa perché
quelle figure che son poste in alto, si perdono nello scorto della veduta, stando di sotto e guardando allo in su.
onde ciò che si dà di accrescimento viene a consumarsi
nella grossezza dello scorto, e tornano poi di proporzione nel guardarle giuste e non nane, ma con bonissima
grazia. e quando non piacesse far questo, si potrà mantenere le membra della figura sottilette e gentili, che
questo ancora torna quasi il medesimo. costumasi per
molti artefici fare la figura di nove teste, la quale vien
partita in otto teste tutta eccetto la gola, il collo e l’altezza del piede, che con queste torna nove. perché due sono gli stinchi, due da le ginocchia a’ membri genitali, e
tre il torso fino alla fontanella della gola, et una altra da
’l mento all’ultimo della fronte, et una ne fanno la gola e
quella parte che è da ’l dosso del piede alla pianta, che
sono nove. le braccia vengono appiccate alle spalle, e
da la fontanella a la appiccatura da ogni banda è una testa; et esse braccia fino a la appiccatura delle mani sono
tre teste; et allargandosi l’uomo con le braccia apre appunto tanto quanto egli è alto. ma non si debbe usare altra miglior misura che il giudizio dello occhio; il quale se
bene una cosa sarà benissimo misurata et egli ne rimanghi offeso, non resterà per questo di biasimarla. però diciamo che se bene la misura è una retta moderazione da
ringrandire le figure talmente che le altezze e le larghezze, servato l’ordine, faccino l’opera proporzionata e graziosa, lo occhio nondimeno ha poi con il giudizio a levare et ad aggiugnere, secondo che vedrà la disgrazia
dell’opera, talmente che e’ le dia giustamente proporzione, grazia, disegno e perfezione, acciò che ella sia in sé
tutta lodata da ogni ottimo giudizio. e quella statua o figura che averà queste parti, sarà perfetta di bontà, di







bellezza, di disegno e di grazia. e tali figure chiameremo
tonde, purché si possino vedere tutte le parti finite come
si vede ne l’uomo girandolo attorno, e similmente poi
l’altre che da queste dependono. ma e’ mi pare oramai
tempo da venire a le cose piú particulari.







cap. ix
del fare i modelli di cera e di terra, e come si vestino, e come a
proporzione si ringrandischino poi nel marmo, come si subbino e
si gradinino e pulischino et impomicino e si lustrino e si rendino
finiti.

sogliono gli scultori, quando vogliono lavorare una figura di marmo, fare per quella un modello, che cosí si
chiama, ciò è uno esemplo, che è una figura di grandezza di mezzo braccio o meno o piú, secondo che gli torna
comodo, o di terra o di cera o di stucco, purché e’ possino mostrare in quella la attitudine e la proporzione che
ha da essere nella figura che e’ voglion fare, cercando accomodarsi alla larghezza et alla altezza del sasso che
hanno fatto cavare per farvela dentro. ma per mostrarvi
come la cera si lavora, diremo del lavorare la cera e non
la terra. questa per renderla piú morbida, vi si mette
dentr’un poco di sevo e di trementina e di pece nera,
delle quali cose il sevo la fa piú arrendevole, e la trementina tegnente in sé, e la pece le dà il colore nero e le fa
una certa sodezza da poi ch’è lavorata, nello stare fatta,
che ella diventa dura. acconcia questa mistura et insieme fonduta, fredda ch’ella è se ne fa i pastelli, i quali nel
maneggiarli dalla caldezza delle mani si fanno come pasta, e con essa si crea una figura a sedere, ritta o come si
vuole, la quale abbia sotto una armadura, per reggerla in
se stessa, o di legni o di fili di ferro, secondo la volontà
dello artefice; et ancora si può fare con essa e senza, come gli torna bene. et a poco a poco col giudizio e le mani lavorando, crescendo la materia, con i stecchi d’osso,
di ferro o di legno si spinge in dentro la cera, e con metterne dell’altra sopra si aggiugne e raffina, finché con le
dita si dà a questo modello l’ultimo pulimento. e finito
ciò, volendo fare di quegli che siano di terra, si lavora a
similitudine della cera, ma senza armadura di sotto, o di







legno o di ferro, perché li farebbe fendere e crepare. e
mentre che quella si lavora, perché non fenda, con un
panno bagnato si tien coperta, fino che resta fatta. finiti
questi piccioli modelli o figure di cera o di terra, si ordina di fare un altro modello, che abbia ad essere grande
quanto quella stessa figura che si cerca di fare di marmo.
e si fa alquanto maggiore, perché la terra, nel seccarsi la
umidità che vi è dentro, ritira e rientra; acciò, misurandolo poi, venga la figura dal modello nella figura del
marmo piú giusta. e perché il modello di terra grande si
abbia a reggere in sé e la terra non abbia a fendersi, bisogna pigliare della cimatura, o borra che si chiami, o
pelo; e nella terra mescolare quella, la quale la rende in
sé tegnente, e non la lascia fendere. armasi di legni sotto
e di stoppa stretta con lo spago, si fa l’ossa della figura, e
se le fa fare quella attitudine che bisogna; secondo il modello picciolo dritto o a sedere, e cominciando a coprirla
di terra, si conduce ignuda, lavorandola insino al fine.
la qual condotta, se se le vuol poi fare panni addosso
che siano sottili, si piglia pannolino che sia sottile, e se
grosso, grosso, e si bagna, e bagnato, con la terra s’interra non liquidamente, ma di un loto che sia alquanto sodetto, et attorno alla figura si va acconciandolo, che faccia quelle pieghe et amaccature che l’animo gli porge; di
che secco verrà a indurarsi e manterrà di continuo le
pieghe. in questo modo si conducono a fine i modelli e
di cera e di terra. volendo ringrandirlo a proporzione
nel marmo, bisogna che nella stessa pietra, onde s’ha da
cavare la figura, sia fatta fare una squadra, che un dritto
vada in piano a’ piè della figura, e l’altro vada in alto e
tenga sempre il fermo del piano, e cosí il dritto di sopra;
e similmente un’altra squadra o di legno o d’altra cosa
sia al modello, per via della quale si piglino le misure da
quella del modello quanto sportano le gambe fora e cosí
le braccia; e si va spignendo la figura in dentro con queste misure riportandole sul marmo dal modello, di ma-







niera che misurando il marmo et il modello a proporzione, viene a levare della pietra con li scarpelli; e la figura a
poco a poco misurata viene a uscire di quel sasso nella
maniera che si caverebbe d’una pila d’acqua pari e diritta una figura di cera; che prima verrebbe il corpo e la testa e le ginocchia, et a poco a poco scoprendosi et in su
tirandola, si vedrebbe poi la ritondità di quella fin passato il mezzo et in ultimo la ritondità dell’altra parte. perché quelli che hanno fretta a lavorare e che bucano il
sasso da principio e levano la pietra dinanzi e di dietro
risolutamente, non hanno poi luogo dove ritirarsi, bisognandoli; e di qui nascono molti errori che sono nelle
statue, che per la voglia ch’ha l’artefice del vedere le figure tonde fuori del sasso a un tratto, spesso si gli scuopre un errore che non può rimediarvi se non vi si mettono pezzi commessi, come abbiamo visto costumare a
molti artefici moderni. il quale rattoppamento è da ciabattini e non da uomini eccellenti o maestri rari; et è cosa vilissima e brutta e di grandissimo biasimo. sogliono
gli scultori, nel fare le statue di marmo, nel principio loro abozzare le figure con le subbie, che sono una specie
di ferri da loro cosí nominati, i quali sono apuntati e
grossi, et andare levando e subbiando grossamente il loro sasso; e poi con altri ferri detti calcagnuoli, ch’hanno
una tacca in mezzo e sono corti, andare quella ritondando perfino ch’eglino venghino a un ferro piano piú sottile del calcagnuolo, che ha due tacche et è chiamato gradina. co ’l quale vanno per tutto con gentilezza
gradinando la figura con la proporzione de’ muscoli e
delle pieghe, e la tratteggiano di maniera per la virtú delle tacche o denti predetti, che la pietra mostra grazia mirabile. questo fatto si va levando le gradinature con un
ferro pulito. e per dare perfezzione alla figura, volendole aggiugnere dolcezza, morbidezza e fine, si va con lime
torte levando le gradine; il simile si fa con altre lime sottili e scuffine diritte, limando, che resti piano; e da poi







con punte di pomice si va impomiciando tutta la figura,
dandole quella carnosità che si vede nelle opere maravigliose della scultura. adoperasi ancora il gesso di tripoli, acciò ch’ell’abbia lustro e pulimento; similmente con
paglia di grano faccendo struffoli si stropiccia, talché finite e lustrate si rendono a gl’occhi nostri.







cap. x
de’ bassi e de’ mezzi rilievi, la difficultà del fargli et in che
consista il condurgli a perfezzione.

quelle figure che gli scultori chiamano mezzi rilievi
furono trovate già da gli antichi per fare istorie da adornare le mura piane; e se ne servirono ne’ teatri e negli archi per le vittorie, perché volendole fare tutte tonde,
non le potevano situare se non facevano prima una stanza o vero una piazza che fusse piana. il che volendo
sfuggire, trovarono una specie che mezzo rilievo nominarono, et è da noi cosí chiamato ancora; il quale a similitudine d’una pittura dimostra prima l’intero delle figure principali, o mezze tonde o piú come sono, e le
seconde occupate dalle prime e le terze dalle seconde, in
quella stessa maniera che appariscono le persone vive
quando elle sono ragunate e ristrette insieme. in questa
specie di mezzo rilievo, per la diminuzione dell’occhio,
si fanno l’ultime figure di quello basse come alcune teste
bassissime, e cosí i casamenti et i paesi, che sono l’ultima
cosa. questa specie di mezzi rilievi da nessuno è mai stata meglio né con piú osservanzia fatta né piú proporzionatamente diminuita o allontanata le sue figure l’una da
l’altra, che da gli antichi. come quelli che, imitatori del
vero et ingegnosi, non hanno mai fatto le figure in tali
storie che abbino piano che scorti o fugga, ma l’hanno
fatte co’ proprii piedi che posino su la cornice di sotto,
dove alcuni de’ nostri moderni, animosi piú del dovere,
hanno fatto nelle storie loro di mezzo rilievo posare le
prime figure nel piano che è di basso rilievo e sfugge, e
le figure di mezzo che stando cosí non posano i piedi
con quella sodezza che naturalmente doverebbono;
laonde spesse volte si vede le punte de’ piè di quelle figure che voltano il di dietro toccare gli stinchi delle
gambe, per lo scorto che è violento. e di tali cose se ne







vede in molte opere moderne et ancora nelle porte di
san giovanni, et in piú luoghi di quella età. e per questo i mezzi rilievi che hanno questa proprietà sono falsi;
perché se la metà della figura si cava fuor del sasso,
avendon a fare altre dopo quelle prime, vogliono avere
regola dello sfuggire e diminuire, e co’ piedi in piano,
che sia piú inanzi il piano che i piedi, come fa l’occhio e
la regola nelle cose dipinte; e conviene che elle si abbassino di mano in mano a proporzione, tanto che venghino a rilievo stiacciato e basso; e per questa unione che in
ciò bisogna, è difficile darli perfezzione e condurgli, atteso che nel rilievo ci vanno scorti di piedi e di teste,
ch’è necessario avere grandissimo disegno a volere in ciò
mostrare il valore dello artefice. e <a> tanta perfezzione
si recano in questo grado le cose lavorate di terra e di cera quanto quelle di bronzo e di marmo. perché in tutte
l’opere che aranno le parti ch’io dico, saranno i mezzi rilievi tenuti bellissimi e dagli artefici intendenti sommamente lodati.
la seconda spezie, che bassi rilievi si chiamono, sono
di manco rilievo assai ch’il mezzo e si dimostrano almeno per la metà di quegli che noi chiamiamo mezzo rilievo, et in questi si può con ragione fare il piano, i casamenti, le prospective, le scale et i paesi, come veggiamo
ne’ pergami di bronzo in san lorenzo di firenze et in
tutti i bassi rilievi di donato, il quale in questa professione lavorò veramente cose divine con grandissima osservazione. e questi si rendono a l’occhio facili e senza errori o barbarismi, perché non sportano tanto in fuori
che possino dare causa di errori o di biasimo.
la terza spezie si chiamano bassi e stiacciati rilievi, i
quali non hanno altro in sé ch’el disegno della figura,
con amaccato e stiacciato rilievo. sono difficili assai, atteso che e’ ci bisogna disegno grande et invenzione, avvenga che questi sono faticosi a dargli grazia per amore
de’ contorni. et in questo genere ancora donato lavorò







meglio d’ogni artefice con arte, disegno et invenzione.
di questa sorte se n’è visto ne’ vasi aretini assai figure,
maschere et altre storie antiche, e similmente ne’ cammei antichi e ne’ conii da stampare le cose di bronzo per
le medaglie e similmente nelle monete. e questo fecero
perché, se fossero state troppe di rilievo, non arebbono
potuto coniarle; ch’al colpo del martello non sarebbono
venute l’impronte, dovendosi imprimere i conii nella
materia gittata, la quale quando è bassa dura poca fatiga
a riempire i cavi del conio. di questa arte vediamo oggi
molti artefici moderni che l’hanno fatta divinissimamente e piú di loro si può dire avere di tal cosa veduto meglio di perfezzione con tutta quella grazia che gl’antichi
diedero alle cose loro, e con piú begli caratteri di lettere
e meglio misurate. perciò chi conoscerà ne’ mezzi rilievi
la perfezzione delle figure fatte diminuire con osservazione, e ne’ bassi la bontà dil disegno per le prospective
et altre invenzioni, e nelli stiacciati la nettezza, la pulitezza e la bella forma delle figure che vi si fanno, gli farà
eccellentemente, per queste parti, tenere o lodevoli o
biasimevoli et insegnerà cognoscerli altrui.







cap. xi
come si fanno i modelli per fare di bronzo le figure grandi e
picciole e come le forme per buttarle si gettino; come se armino
di ferri e come si gettino di metallo e di tre sorti bronzo; e come
gittate si ceselino e si rinettino e, mancando pezzi che non fussero venuti, si innestino e commettino ne ’l medesimo bronzo.

usano gl’artefici eccellenti, quando vogliono gittare
di materia, o metallo o bronzo figure grandi, fare nel
principio una statua di terra, tanto grande quanto quella
che e’ vogliono buttare di metallo, e la conducono di
terra a quella perfezzione ch’è concessa da l’arte e dallo
studio loro. questo si chiama da loro modello, il quale
poi che è fatto e condotto a tutta la perfezzione della arte e del saper loro, cominciano poi con gesso da fare
presa a formare sopra questo modello parte per parte,
facendo addosso a quel modello i cavi di pezzi; e sopra
ogni pezzo si fanno riscontri, che un pezzo con l’altro si
commettano, segnandoli o con numeri o con alfabeti o
altri contrasegni, e che si possino cavare e reggere insieme. cosí a parte per parte lo vanno formando et ungendo con olio fra gesso e gesso, dove le commettiture
s’hanno a congiugnere, e cosí di pezzo in pezzo la figura
si forma, e la testa, le braccia, il torso e le gambe, perfin
a l’ultima cosa; di maniera che il cavo di quella statua,
ciò è la forma incavata, viene improntata nel cavo con
tutte le parti et ogni minima cosa che è nel modello. fatto ciò, quelle forme di gesso si lasciono assodare e riposare; poi pigliano un palo di ferro, che sia piú lungo di
tutta la figura che vogliono fare e che si ha a gettare; e
sopra quello fanno un’anima di terra, la quale morbidamente impastando vi mescolano sterco di cavallo e cimatura, la quale anima ha la medesima forma che la figura del modello; et a suolo a suolo si cuoce per cavare
la umidità della terra, e questa serve poi alla figura; per-







ché gittando la statua, tutta questa anima, ch’è soda,
vien vacua né si riempie di bronzo, che non si potrebbe
movere per lo peso; cosí ingrossano tanto e con pari misure questa anima, che scaldando e cocendo i suoli come è detto, quella terra vien cotta bene e cosí priva in
tutto de lo umido, che gittandovi poi sopra il bronzo
non può schizzare o fare nocumento, come si è visto già
molte volte con la morte de’ maestri e con la rovina di
tutta l’opera. cosí vanno bilicando questa anima et assettando e contrapesando i pezzi finché la riscontrino e
riprovino, tanto ch’eglino vengono a fare che si lasci appunto la grossezza del metallo o la sottilità di che vuoi
che la statua sia. armano spesso questa anima per traverso con perni di rame e con ferri che si possino cavare
e mettere, per tenerla con sicurtà e forza maggiore. questa anima quando è finita, nuovamente ancora si ricuoce
con fuoco dolce; e cavatane interamente la umidità, se
pure ve ne fusse restata punta, si lascia poi riposare. e
ritornando a’ cavi del gesso, si formano quelli pezzo per
pezzo con cera gialla che sia stata in molle e sia incorporata con un poco di trementina e di sevo. fondutala
dunque a ’l fuoco, la gettano a metà per metà nei pezzi
di cavo, di maniera che l’artefice fa venire la cera sottile
secondo la volontà sua per il getto. e tagliati i pezzi, secondo che sono i cavi addosso a l’anima che già di terra
s’è fatta gli commettono, et insieme gli riscontrano et innestano; e con alcuni brocchi di rame sottili fermano,
sopra l’anima cotta, i pezzi della cera confitti da detti
brocchi, e cosí a pezzo a pezzo la figura innestano e riscontrono e la rendono del tutto finita. fatto ciò, vanno
levando tutta la cera da le bave delle superfluità dei cavi,
conducendola il piú che si può a quella finita bontà e
perfezzione che si desidera che abbia il getto. et avanti
che e’ proceda piú innanzi, rizza la figura e considera diligentemente se la cera ha mancamento alcuno, e la va
racconciando e riempiendo o rinalzando o abbassando







dove mancasse. appresso, finita la cera e ferma la figura,
mette lo artefice su due alari o di legno o di pietra o di
ferro, come uno arosto, al fuoco la sua figura, con commodità che ella si possa alzare et abbassare, e con cenere
bagnata appropriata a quello uso, con un pennello tutta
la figura va ricoprendo, che la cera non si vegga, e per
ogni cavo e pertugio la veste bene di questa materia. dato la cenere, rimette i perni a traverso che passano la cera e l’anima, secondo che gl’ha lasciati nella figura; percioché questi hanno a reggere l’anima di dentro e la
cappa di fuori, ch’è la incrostatura del cavo fra l’anima e
la cappa, dove il bronzo si getta. armato ciò, l’artefice
comincia a torre della terra sottile con cimatura e sterco
di cavallo, come dissi, battuta insieme e con diligenza fa
una incrostatura per tutto sottilissima e quella si lascia
seccare, cosí volta per volta si fa l’altra incrostatura con
lasciare seccare di continuo finché viene interrando et
alzando alla grossezza di mezzo palmo il piú. fatto ciò,
que’ ferri che tengono l’anima di dentro si cingono con
altri ferri che tengono di fuori la cappa et a quelli si fermano, e l’un e l’altro incatenati e serrati fanno reggimento l’uno a l’altro. l’anima di dentro regge la cappa di
fuori, e la cappa di fuori regge l’anima di dentro. usasi
fare certe cannelle fra l’anima e la cappa, le quali si dimandano venti, che sfiatano a la in su, e si mettono verbigrazia da un ginocchio a un braccio che alzi; perché
questi danno la via al metallo di soccorrere quello che
per qualche impedimento non venisse, e se ne fanno pochi et assai secondo ch’è difficile il getto. ciò fatto, si va
dando il fuoco a tale cappa ugualmente per tutto, tal che
ella venga unita et a poco a poco a riscaldarsi; rinforzando il fuoco sino a tanto, che la forma si infuochi tutta di
maniera che la cera, ch’è nel cavo di dentro, venga a
struggersi, tale che ella esca tutta per quella banda per la
quale si debbe gittare il metallo, senza che ve ne rimanga
dentro niente. et a conoscere ciò bisogna, quando i pez-







zi si innestano su la figura, pesarli pezzo per pezzo, cosí
poi nel cavare la cera ripesarla e facendo il calo di quella
vede l’artefice se n’è rimasta fra l’anima e la cappa e
quanta n’è uscita. e sappi che qui consiste la maestria e
la diligenza dello artefice a cavare tale cera; dove si mostra la difficultà di fare i getti che venghino begli e netti.
atteso che rimanendoci punto di cera ruinarebbe tutto
il getto, massimamente in quelle parti dove essa rimane.
finito questo, l’artefice sotterra questa forma vicino alla
fucina dove il bronzo si fonde, e puntella sí che il bronzo non la sforzi e li fa le vie che possa buttarsi; et al sommo lascia una quantità di grossezza, che si possa poi segare il bronzo che avanza di questa materia; e questo si
fa perché venga piú netta. ordina il metallo che vuole, e
per ogni libra di cera ne mette dieci di metallo. fassi la
lega del metallo statuario di due terzi rame et un terzo
ottone, secondo l’ordine italiano. gli egizzii, dai quali
quest’arte ebbe origine, mettevano nel bronzo i due terzi ottone et un terzo rame. il metallo ellettro, de gl’altri
piú fine, due parti rame e la terza argento. le campane
per ogni cento di rame xx di stagno, et a l’artiglierie per
ogni cento di rame, dieci di stagno, acciò che il suono di
quelle sia piú squillante et unito. restaci ora ad insegnare, che venendo la figura con mancamento perché fosse
il bronzo cotto o sottile o mancassi in qualche parte, il
modo dell’innestarvi un pezzo. et in questo caso lievi lo
artefice tutto quanto il tristo che è in quel getto, e facciavi una buca quadra cavandola sotto squadra; di poi le
aggiusta un pezzo di metallo attuato a quel pezzo, che
venga in fuora quel che li piace. e commesso appunto in
quella buca quadra col martello tanto lo percuota che lo
saldi, e con lime e ferri faccia sí che lo pareggi e finisca
in tutto.
ora volendo l’artefice gettare di metallo le figure picciole, quelle si fanno di cera, o avendone di terra o di altra materia, vi fa sopra il cavo di gesso come alle grandi,







e tutto il cavo si empie di cera. ma bisogna che il cavo
sia bagnato, perché buttandovi detta cera, ella si rappiglia per la freddezza della acqua e del cavo. di poi, sventolando e diguazzando il cavo, si vota la cera ch’è in
mezzo dil cavo, di maniera che il getto resta voto nel
mezzo; il qual voto o vano riempie lo artefice poi di terra e vi mette perni di ferro. questa terra serve poi per
anima, ma bisogna lasciarla seccare bene. da poi fa la
cappa, come a l’altre figure grandi, armandola e mettendovi le cannelle per i venti, la cuoce di poi e ne cava la
cera; e cosí il cavo si resta netto, sí che agevolmente si
possono gittare. il simile si fa de’ bassi e de’ mezzi rilievi
e d’ogni altra cosa di metallo. finiti questi getti, lo artefice di poi, con ferri appropriati, ciò è bulini, ciappole,
strozzi, ceselli, puntelli, scarpelli e lime, lieva dove bisogna e dove bisogna spigne a lo indentro, e rinetta le bave, e con altri ferri che radono, raschia e pulisce il tutto
con diligenzia et ultimamente con la pomice gli dà il pulimento. questo bronzo piglia co ’l tempo per se medesimo un colore che trae in nero e non in rosso come
quando si lavora. alcuni con olio lo fanno venire nero,
altri con l’aceto lo fanno venire verde, et altri con la vernice li danno il colore di nero, tale che ognuno lo conduce come piú gli piace.







cap. xii
de’ conii di acciaio per fare le medaglie di bronzo o di altri
metalli, e come elle si fanno di essi metalli, di pietre orientali e di
cammei.

volendo fare le medaglie di bronzo, di argento o
d’oro, come già le fecero gli antichi, debbe lo artefice
primieramente con punzoni di ferro intagliare di rilievo
i punzoni nello acciaio indolcito a fuoco, a pezzo per
pezzo; come per esemplo la testa sola di rilievo ammaccato in un punzone solo di acciaio, e cosí l’altre parti che
si commettono a quella. fabbricati cosí di acciaio tutti i
punzoni che bisognano per la medaglia, si temperano co
’l fuoco et in su ’l conio dello acciaio stemperato, che
debbe servire per cavo e per madre della medaglia, si va
improntando a colpi di martello e la testa e l’altre parti
a’ luoghi loro. e dopo lo avere improntato il tutto, si va
diligentemente rinettando e ripulendo e dando fine e
perfezzione al predetto cavo che ha poi a servire per madre. hanno tuttavolta usato molti artefici di incavare
con le ruote le dette madri in quel modo che si lavorano
di incavo i cristalli, i diaspri, i calcidonii, le agate, gli
ametisti, i sardonii, i lapislazzuli, i crisoliti, le corniuole,
i cammei e l’altre pietre orientali, et il cosí fatto lavoro fa
le madri piú pulite, come ancora le pietre predette. nel
medesimo modo si fa il rovescio della medaglia; e con la
madre della testa e con quella del rovescio si stampano
medaglie di cera o di piombo, le quali si formano di poi
con sottilissima polvere di terra atta a ciò, nelle quali
forme, cavatane prima la cera o il piombo predetto, serrate dentro a le staffe, si getta quello stesso metallo che
ti aggrada per la medaglia. questi getti si rimettono nelle loro madri di acciaio: e per forza di viti o di lieve et a
colpi di martello si stringono talmente, che elle pigliano
quella pelle da la stampa che elle non hanno presa da ’l







getto. ma le monete e l’altre medaglie piú basse, si improntano senza viti, a colpi di martello con mano; e
quelle pietre orientali che noi dicemmo di sopra, si intagliano di cavo con le ruote per forza di smeriglio, che
con la ruota consuma ogni sorte di durezza di qualunche pietra si sia. e lo artefice va spesso improntando con
cera quel cavo che e’ lavora, et in questo modo va levando dove piú giudica di bisogno e dando fine alla opera.
ma i cammei si lavorano di rilievo; perché essendo questa pietra faldata, ciò è bianca sopra e sotto nera, si va levando de ’l bianco tanto che o testa o figura resti di basso rilievo bianca nel campo nero. et alcuna volta per
accomodarsi che tutta la testa o figura venga bianca in
sul campo nero, si usa di tignere il campo, quando e’
non è tanto scuro quanto bisogna. e di questa professione abbiamo viste opere mirabili e divinissime, antiche e
moderne.







cap. xiii
come di stucco si conducono i lavori bianchi, e del modo del
fare la forma di sotto murata, e come si lavorano.

solevano gli antichi, nel volere fare volte o incrostature o porte o finestre o altri ornamenti di stucchi bianchi,
fare l’ossa disotto di muraglia, che sia o mattoni cotti o
vero tufi, ciò è sassi che siano dolci e si possino tagliare
con facilità, e di questi murando facevano l’ossa di sotto,
dandoli o forma di cornice o di figure o di quello che fare volevano, tagliando de’ mattoni o de le pietre, le quali
hanno a essere murate con la calce. poi con lo stucco
che nel capitolo iiii dicemmo, impastato di marmo pesto
e di calce di trevertino, debbano fare sopra le ossa predette la prima bozza di stucco ruvido, ciò è grosso e granelloso acciò vi si possi mettere sopra il piú sottile quando quel di sotto ha fatto la presa, e che sia fermo, ma
non secco affatto. perché lavorando la massa della materia in su quel ch’è umido, fa maggior presa, bagnando di
continuo dove lo stucco si mette, acciò si renda piú facil
a lavorarlo. e volendo fare cornici o fogliami intagliati,
bisogna avere forme di legno, intagliate nel cavo di quegli stessi intagli che tu vuoi fare. e si piglia lo stucco che
sia non sodo sodo, né tenero, ma di una maniera tegnente, e si mette su l’opra a la quantità della cosa che si vuol
formare, e vi si mette sopra la predetta forma intagliata,
impolverata di polvere di marmo, e picchiandovi su con
un martello, che il colpo sia uguale, resta lo stucco improntato; il quale si va rinettando e pulendo poi acciò
venga il lavoro diritto et uguale. ma volendo che l’opera
abbia maggior rilievo a lo in fuori, si conficcano dove ella ha da essere ferramenti o chiodi, o altre armadure simili, che tenghino sospeso in aria lo stucco, che fa con
esse presa grandissima, come ne gli edifizii antichi si vede, ne’ quali si truovano ancora gli stucchi et i ferri con-







servati sino al dí d’oggi. quando vuole adunche lo artefice condurre in muro piano una istoria di basso rilievo,
conficca prima in quel muro i chiovi spessi, dove meno e
dove piú in fuori, secondo che hanno a stare le figure, e
tra quegli serra pezzami piccoli di mattoni o di tufi, a cagione che le punte o capi di quegli tenghino il primo
stucco grosso e bozzato, et appresso lo va finendo con
pulitezza e con pazienzia, che e’ si rassodi. e mentre che
egli indurisce, lo artefice lo va diligentemente lavorando
e ripulendolo di continovo co’ pennelli bagnati, di maniera che e’ lo conduce a perfezzione, come se e’ fusse di
cera o di terra. con questa maniera medesima di chiovi
e di ferramenti fatti a posta e maggiori e minori secondo
il bisogno, si adornano di stucchi le volte, gli spartimenti e le fabbriche vecchie, come si vede costumarsi oggi
per tutta italia e da molti maestri che si son dati a questo
esercizio. né si debbe dubitare di lavoro cosí fatto come
di cosa poco durabile, perché e’ si conserva infinitamente et indurisce tanto nello star fatto, che e’ diventa co ’l
tempo come marmo.







cap. xiiii
come si conducono le figure di legno, e che legno sia buono a
farle.

chi vuole che le figure dil legno si possino condurre a
perfezzione, bisogna che e’ ne faccia prima il modello di
cera o di terra, come dicemmo. questa spezie si è usata
molto nella cristiana religione, atteso che infiniti maestri
hanno fatto molti crocifissi e diverse figure ancora. ma
invero, non si dà mai al legno quella carnosità o morbidezza che al metallo et al marmo et a le altre sculture
che noi veggiamo, ciò è cose o di stucchi o di cera o di
terra. il migliore nientedimanco tra tutti i legni, che si
adoperano a la scultura, è il tiglio, perché egli ha i pori
uguali per ogni lato et ubbidisce piú agevolmente alla lima et allo scarpello. ma perché lo artefice, essendo
grande la figura che e’ vuole, non può fare il tutto d’un
pezzo solo, bisogna ch’egli lo commetta di pezzi, e lo alzi et ingrossi secondo la forma ch’e’ lo vuol fare. e per
appiccarlo insieme in modo che e’ tenga, non tolga mastrice di cacio, perché non terrebbe, ma colla di spicchi
con la quale strutta, scaldati i predetti pezzi al fuoco, gli
commetta e gli serri insieme, non con chiovi di ferro, ma
del medesimo legno. il che fatto, lo lavori et intagli secondo la forma del suo modello. e degli artefici di cosí
fatto mestiero si sono vedute ancora opere di bossolo lodatissime et ornamenti di noce bellissimi, i quali quando
sono di bel noce che sia nero, appariscono quasi di
bronzo. et ancora abbiamo veduti intagli in noccioli di
frutte come ciregie e meliache di mano di todeschi,
molto eccellenti, lavorati con una pazienza e sottigliezza
grandissima. e se bene e’ non hanno quel perfetto disegno che nelle cose loro dimostrano gli italiani, hanno
nientedimeno operato et operano continovamente riducendo le cose a tanta sottigliezza, che elle fanno stupire







il mondo. e questo basti brevemente aver detto de le cose della scultura. passiamo ora a la pittura.







de la pittura
cap. xv
come si fanno e si conoscono le buone pitture, et a che; e del
disegno et invenzione delle storie.

la pittura è un piano coperto di campi di colori, in
superficie o di tavola o di muro o di tela, intorno a diversi lineamenti, i quali per virtú di un buon disegno di
linee girate circondano la figura. questo sí fatto piano,
dal pittore con retto giudizio mantenuto nel mezzo chiaro e negli estremi e ne’ fondi scuro et accompagnato tra
questi e quello da colore mezzano tra il chiaro e lo scuro, fa che, unendosi insieme questi tre campi, tutto quello che è tra l’uno lineamento e l’altro si rilieva et apparisce tondo e spiccato. bene è vero che questi tre campi
non possono bastare ad ogni cosa minutamente, atteso
che egli è necessario dividere qualunche di loro almeno
in due spezie, faccendo di quel chiaro due mezzi e di
quell’oscuro duae piú chiari, e di quel mezzo due altri
mezzi che pendino l’uno nel piú chiaro e l’altro nel piú
scuro. quando queste tinte d’un color solo, qualunche
egli si sia, saranno stemperate, si vedrà a poco a poco
cominciare il chiaro e poi meno chiaro e poi un poco
piú scuro, di maniera ch’a poco a poco troverremo il nero schietto. fatte dunque le mestiche, ciò è il mescolare
insieme questi colori, volendo lavorare o a olio o a tempera o in fresco si va coprendo il lineamento e mettendo
a’ suoi luoghi i chiari e gli scuri et i mezzi e gli abbagliati
de’ mezzi e de’ lumi che sono quelle tinte mescolate de’
tre primi, chiaro, mezzano e scuro; i quali chiari, mezzani e scuri et abbagliati si cavano da ’l cartone o vero altro disegno, che per tal cosa è fatto per porlo in opra; il
qual è necessario che sia condotto con buona collocazio-







ne e disegno fondato e con giudizio et invenzione, atteso
che la collocazione non è altro nella pittura che avere
spartito in quel loco dove si fa una figura, che gli spazii
siano concordi al giudizio de l’occhio e non siano disformi, ch’il campo sia in un luogo pieno e ne l’altro voto; la
qual cosa nasca da ’l disegno e da lo avere ritratto o figure di naturale vive o da modelli di figure fatte per quello
che si voglia fare. il qual disegno non può avere
buon’origine se non s’ha dato continuamente opera a ritrare cose naturali, e studiato pitture d’eccellenti maestri
ed istatue antiche di rilievo. ma sopra tutto il meglio è
gl’ignudi degli uomini vivi e femine, e da quelli avere
preso in memoria per lo continuo uso i muscoli del torso, delle schiene, delle gambe, delle braccia, delle ginochia e l’ossa di sotto, e poi avere sicurtà, per lo tanto studio, che senza avere i naturali inanzi si possa formare di
fantasia da sé attitudini per ogni verso; cosí aver veduto
de gli uomini scorticati, per sapere come stanno l’ossa
sotto et i muscoli et i nervi, con tutti gli ordini e termini
della notomia, per potere con maggior sicurtà e piú rettamente situare le membra nello uomo e porre i muscoli
nelle figure. e coloro che ciò sanno, forza è che faccino
perfettamente i contorni delle figure, le quali dintornate
come elle debbono, mostrano buona grazia e bella maniera. perché chi studia le pitture e sculture buone, fatte
con simil modo vedendo et intendendo il vivo, è necessario che abbi fatto buona maniera nell’arte. e da ciò
nasce l’invenzione, la quale fa mettere insieme in istoria
le figure a quattro, a sei, a dieci, a venti, talmente che si
viene a formare le battaglie e l’altre cose grandi della arte. questa invenzione vuol in sé una convenevolezza formata di concordanzia e di obedienza; che s’una figura si
muove per salutare un’altra, non si faccia la salutata voltarsi indietro, avendo a rispondere, e con questa similitudine tutto il resto.
la istoria sia piena di cose variate e differenti l’una da







l’altra, ma a proposito sempre di quello che si fa e che di
mano in mano figura lo artefice. il quale debbe distinguere i gesti e l’attitudini, facendo le femmine cum aria
dolce e bella e similmente i giovani; ma i vecchi gravi
sempre di aspetto et i sacerdoti massimamente e le persone di autorità. advertendo però sempre mai che ogni
cosa corrisponda ad un tutto della opera, di maniera che
quando la pittura si guarda, vi si conosca una concordanzia unita che dia terrore nelle furie e dolcezza negli
effetti piacevoli, e rappresenti in un tratto la intenzione
del pittore, e non le cose che e’ non pensava. conviene
adunque per questo che e’ formi le figure, che hanno ad
esser fiere, con movenzia e con gagliardia; e sfugga quelle che sono lontane da le prime con l’ombre e con i colori appoco appoco dolcemente oscuri; di maniera che
l’arte sia accompagnata sempre con una grazia di facilità
e di pulita leggiadria di colori, e condotta l’opera a perfezzione, non con uno stento di passione crudele, che
gl’uomini che ciò guardano abbino a patire pena della
passione che in tal opera veggono sopportata dallo artefice, ma da ralegrarsi della felicità, che la sua mano abbia avuto dal cielo quella agilità, che renda le cose finite
con istudio e fatica sí, ma non con istento; tanto che dove elle sono poste non siano morte, ma si appresentino
vive e vere a chi le considera. guardinsi da le crudezze,
e cerchino che le cose, che di continuo fanno, non paino
dipinte, ma si dimostrino vive e di rilievo fuor della opera loro; e questo è il vero disegno fondato e la vera invenzione che si conosce esser data da chi le ha fatte alle
pitture da chiamar buone.







cap. xvi
de gli schizzi, disegni, cartoni et ordine di prospective; e per
quel che si fanno, et a quello che i pittori se ne servono.

gli schizzi chiamiamo noi una prima sorte di disegni,
che si fanno per trovare il modo delle attitudini et il primo componimento dell’opra. e sono fatti in forma di
una macchia, accennati solamente da noi in una sola
bozza del tutto. e perché questi dal furor dello artefice
sono in poco tempo espressi, universalmente son detti
schizzi, perché vengono, schizzando o con la penna o
con altro disegnatoio o carbone, in maniera che questi
non servono se non per tentare l’animo di quel che gli
sovviene. da questi schizzi vengono poi rilevati in buona forma e con piú amore e fatica i disegni, i quali con
tutta quella diligenza che si può si cerca vedere dal vivo,
se già l’artefice non si sentisse gagliardo che da sé li potesse condurre. appresso, misuratili con le seste o a occhio, si ringrandiscono da le misure piccole nelle maggiori, secondo l’opera che si ha da fare. questi si fanno
con varie cose, ciò è o di lapis rosso, che è una pietra la
qual viene da’ monti di alamagna, che per esser tenera
agevolmente si sega e riduce in punte sottili da segnare
con esse in su i fogli come tu vuoi, o con la pietra nera
che viene de’ monti di francia, la qual è similmente come la rossa. altri di chiaro e scuro si conducono su fogli
tinti, che fa un mezzo, e la penna fa il line<a>mento ciò
è il d’intorno o profilo, e l’inchiostro con un poco d’acqua fa una tinta dolce che vela et ombra quello, da poi
con un pennello sottile con della biacca stemperata con
la gomma si lumeggia il disegno, e questo modo è molto
alla pittoresca e mostra piú l’ordine del colorito. molti
altri fanno con la penna sola lasciando i lumi della carta,
che è difficile ma molto maestrevole; et infiniti altri modi ancora de’ quali non accade fare menzione, perché







tutti rappresentano una cosa medesima, cioè il disegnare.
fatti cosí i dissegni, chi vuole lavorare in fresco, ciò è
in muro, è necessario faccia i cartoni, ancora che e’ si costumi per molti di fargli per lavorare anco in tavola.
questi cartoni si fanno cosí: impastansi fogli con colla di
farina et acqua cotta al fuoco, et i fogli voglion essere
squadrati, e si tirano al muro con lo incollarli attorno
duo dita verso il muro con la medesima pasta, e si bagnano spruzzandovi dentro per tutto acqua fresca, e cosí molli si tirano, acciò nel seccarsi vengano a distendere
il molle delle grinze. da poi, quando sono secchi con
una canna lunga, per giudicare discosto, vanno riportando sul cartone tutto quello che nel disegno piccolo è disegnato con pari grandezza, et a poco a poco quando a
una figura, quando a l’altra danno fine. qui fanno i pittori tutte le fatiche dell’arte del ritrarre dal vivo ignudi e
panni di naturale, e tirano le prospettive con tutti quelli
ordini che piccoli si sono fatti in su’ fogli, ringrandendoli a proporzione. e se in quegli fussero prospettive o casamenti, si ringrandiscono con la rete, la quale è una
graticola di quadri piccoli ringrandita nel cartone, che
riporta giustamente ogni cosa. perché chi ha tirate le
prospettive ne’ disegni piccoli, cavate di su la pianta, alzate co ’l profilo e con la intersecazione e co ’l punto fatte diminuire e sfuggire, bisogna che le riporti proporzionate in su ’l cartone. ma de ’l modo del tirarle, perché
ella è cosa fastidiosa e difficile a darsi ad intendere non
voglio io parlare altrimenti. basta che le prospettive son
belle tanto, quanto elle si mostrano giuste alla loro veduta e sfuggendo si allontanano da l’occhio, e quando elle
sono composte con variato e bello ordine di casamenti.
bisogna poi ch’il pittore abbia risguardo a farle con proporzione sminuire con la dolcezza de’ colori, la qual è
nello artefice una retta discrezione et un giudizio buono,
la causa del quale si mostra nella difficultà delle tante li-







nee confuse colte da la pianta, dal profilo et intersecazione, che ricoperte dal colore restano una facilissima
cosa, la qual fa tenere l’artefice dotto, intendente et ingegnoso nell’arte. usono ancora molti maestri, innanzi
che faccino la storia nel cartone, fare un modello di terra
in su un piano, con situare tonde tutte le figure per vedere li sbattimenti, ciò è l’ombre, che da un lume si causano addosso alle figure, che sono quella ombra tolta dal
sole, il quale piú crudamente che il lume le fa in terra nel
piano per l’ombra della figura. e di qui ritraendo il tutto
della opra hanno fatto l’ombre che percuotono addosso
a l’una e l’altra figura, onde ne vengono i cartoni e l’opera, per queste fatiche, di perfezzione e di forza piú finiti,
e da la carta si spiccano per il rilievo. il che dimostra il
tutto piú bello e maggiormente finito. e quando questi
cartoni al fresco o al muro s’adoprano, ogni giorno nella
commettitura se ne taglia un pezzo e si calca sul muro
che sia incalcinato di fresco e pulito eccellentemente.
questo pezzo del cartone si mette in quel luogo dove
s’ha a fare la figura e si contrassegna, perché l’altro dí,
che si voglia rimettere un altro pezzo, si riconosca il suo
luogo appunto e non possa nascere errore. appresso,
per i dintorni del pezzo detto, con un ferro si va calcando in su lo intonico della calcina, la quale per esser fresca acconsente alla carta e cosí ne rimane segnata. per il
che si lieva via il cartone, e per que’ segni che nel muro
sono calcati si va con i colori lavorando, e cosí si conduce il lavoro in fresco o in muro. alle tavole et alle tele si
fa il medesimo calcato; ma il cartone tutto d’un pezzo,
salvo che bisogna tingere di dietro il cartone con carboni o polvere nera, acciò che segnando poi col ferro,
quello venga profilato e disegnato nella tela o tavola. e
per questa cagione i cartoni si fanno per compartire, che
l’opra venga giusta e misurata. assai pittori sono che,
per l’opre a olio, sfuggono ciò, ma per il lavoro in fresco
non si può sfuggire che non si faccino. ma certo chi







trovò tal invenzione ebbe buona fantasia, atteso che ne’
cartoni si vede il giudizio di tutta l’opra insieme, e si acconcia e guasta finché stiano bene. il che ne l’opra poi
non può farsi.







cap. xvii
de li scorti delle figure al di sotto in su, e di quelli in piano.

hanno avuto gli artefici nostri una grandissima avvertenza nel fare scortare le figure, ciò è nel farle apparire
di piú quantità che elle non sono veramente, essendo lo
scorto a noi una cosa disegnata in faccia corta, che a
l’occhio venendo innanzi non ha la lunghezza o la altezza che ella dimostra. tuttavia la grossezza, i dintorni,
l’ombre et i lumi fanno parere che ella venga innanzi, e
per questo si chiama scorto. di questa specie non fu mai
pittore o disegnatore, che facesse meglio che s’abbia fatto il nostro michele angelo buonarroti; et ancora nessuno meglio gli poteva fare, avendo egli divinamente fatto
le figure di rilievo. egli prima di terra o di cera ha per
questo uso fatti i modelli; e da quegli, che piú del vivo
restano fermi, ha cavato i contorni, i lumi e l’ombre.
questi danno a chi non intende grandissimo fastidio,
perché non arrivano con l’intelletto a la profondità di tale difficultà, la qual è la piú forte, a farla bene, che nessuna che sia nella pittura. e certo i nostri vecchi, come
amorevoli de l’arte, trovarono il tirarli per via di linee in
prospettiva, che non si poteva fare prima, pure li ridussero tanto innanzi, che oggi s’ha la vera maestria di farli.
e quegli che li biasimano (dico delli artefici nostri) sono
quelli che non li sanno fare, e che, per alzare se stessi,
vanno abassando altrui. et abbiamo assai maestri pittori, i quali, ancora che valenti, non si dilettano di fare
scorti; e nientedimeno quando gli veggono belli e difficili, non solo non gli biasimano, ma gli lodano sommamente. di questa specie ne hanno fatto i moderni alcuni,
che sono a proposito e difficili, come sarebbe a dir in
una volta le figure, che guardando in su scortano e sfuggono; e questi chiamiamo al di sotto in su, ch’hanno tan-







ta forza ch’eglino bucano le volte. e questi non si possono fare se non si ritraggono dal vivo, o con modelli in altezze convenienti non si fanno fare loro le attitudini e le
movenzie di tal cose. certo che in questo genere si recano in quella difficultà una somma grazia et una gran bellezza, e mostrasi una terribilissima arte. di questa specie
troverrete che gli artefici nostri nelle vite loro hanno dato grandissimo rilievo a tali opere e condottele a una
perfetta fine, onde hanno conseguito lode grandissima.
chiamansi scorti di sotto in su, perché il figurato è alto,
guardato dall’occhio per veduta in su e non per la linea
piana dell’orizzonte, laonde alzandosi la testa a volere
vederlo e scorgendosi prima le piante de’ piedi e l’altre
parti di sotto, giustamente si chiama co ’l detto nome.







cap. xviii
come si debbino unire i colori a olio, a fresco o a tempera; e
come le carni, i panni e tutto quello che si dipigne venga
nell’opera ad unire, talché le figure non venghino divise et abbino rilievo e forza e mostrino l’opra chiara et aperta.

la unione nella pittura è una discordanza di colori diversi accordati insieme, i quali nella diversità di piú divise mostrano differentemente distinte l’una da l’altra le
parti delle figure, come le carni da i capelli, et un panno
diverso di colore da l’altro. quando questi colori son
messi in opera accesamente e vivi, con una discordanza
spiacevole, talché siano tinti e carichi di corpo, sí come
usavano di fare già alcuni pittori, il disegno ne viene ad
essere offeso di maniera che le figure restano piú presto
dipinte dal colore che dal pennello, che le lumeggia et
adombra fatte apparire di rilievo e naturali. tutte le pitture adunque, o a olio o a fresco o a tempera, si debbon
fare talmente unite ne’ loro colori, che quelle figure che
nelle storie sono le principali venghino condotte chiare
chiare, mettendo i panni di colore non tanto scuro addosso a quelle dinanzi, che quelle che vanno dopo gli
abbino piú chiari poi che le prime; anzi a poco a poco,
tanto quanto elle vanno diminuendo a lo indentro, divenghino anco parimente di mano in mano, e dil colore
delle carnagioni e delle vestimenta, piú scure. e principalmente si abbia grandissima avvertenza di mettere
sempre i colori piú vaghi, piú dilettevoli e piú belli nelle
figure principali et in quelle massimamente che nella
istoria vengono intere e non mezze, perché queste sono
sempre le piú considerate e quelle che son piú vedute
che l’altre, le quali servono quasi per campo nel colorito
di queste; et un colore piú smorto fa parere piú vivo l’altro che gli è posto accanto. e con i colori maninconici e
pallidi fanno parere piú allegri quelli che li sono accanto







e quasi d’una certa bellezza fiameggianti. né si debbono
vestire gli ignudi di colori tanto carichi di corpo, che dividino le carni da’ panni quando detti panni atraversassino detti ignudi, ma i colori de’ lumi di detti panni siano chiari simili alle carni, o gialletti o rossigni o violati o
pagonazzi, con cangiare i fondi scuretti o verdi o azzurri
o pagonazzi o gialli, purché tragghino a lo oscuro e che
unitamente si accompagnino, nel girare delle figure, con
le loro ombre, in quel medesimo modo che noi veggiamo nel vivo, che quelle parti che ci si apresentano piú vicine allo occhio piú hanno di lume, e l’altre perdendo di
vista perdono ancora de ’l lume e de ’l colore. cosí nella
pittura si debbono adoperare i colori con tanta unione,
che e’ non si lasci uno scuro et un chiaro sí spiacevolmente ombrato e lumeggiato, che e’ si faccia una discordanza et una disunione spiacevole, salvo che negli sbattimenti che sono quelle ombre che fanno le figure
addosso l’una all’altra, quando un lume solo percuote
addosso ad una prima figura, che viene ad adombrare
del suo sbattimento la seconda. e questi ancora quando
accaggiono, voglion essere dipinti con dolcezza et unitamente, perché chi gli disordina, viene a fare che quella
pittura par piú presto un tappeto colorito o un paro di
carte da giucare che carne unita o panni morbidi o altre
cose piumose, delicate e dolci. che sí come gli orecchi
restano offesi da una musica che fa strepito o dissonanza
o durezze, salvo però in certi luoghi et a’ tempi, sí come
io dissi degli sbattimenti, cosí restano offesi gli occhi da’
colori troppo carichi o troppo crudi. con ciò sia che il
troppo acceso offende il disegno, e lo abbacinato, smorto, abbagliato e troppo dolce, pare una cosa spenta, vecchia et affumicata; ma lo unito, che tenga infra lo acceso
e lo abbagliato, è perfettissimo e diletta l’occhio parimente che una musica unita et arguta diletta lo orecchio.
debbonsi perdere negli scuri certe parti delle figure e
nella lontananza della istoria; perché, oltra che se elle







fussino nello apparire troppo vive et accese confonderebbono le figure, elle danno ancora, restando scure et
abbagliate, quasi come campo, maggior forza alle altre
che vi sono inanzi. né si può credere, quanto nel variare
le carni con i colori, faccendole a’ giovani piú fresche
che a’ vecchi, et a’ mezzani tra il cotto et il verdiccio e
gialliccio, si dia grazia e bellezza alla opera, e quasi in
quello stesso modo che si faccia nel disegno la aria delle
vecchie accanto alle giovani et alle fanciulle et a’ putti;
dove veggendosene una tenera e carnosa, l’altra pulita e
fresca, fa bellissima discordanza accordatissima. et in
questo modo si debbe nel lavorare metter gli scuri dove
meno offendino e faccino divisione, per cavare fuori le
figure; come si vede nelle pitture di rafaello da urbino e
di altri pittori eccellenti che hanno tenuto questa maniera. ma non si debbe tenere questo ordine nelle istorie
dove si contrafacessino lumi di sole e di luna, o vero fuochi o cose notturne, perché queste si fanno con gli sbattimenti crudi e taglienti. e nella sommità dove sí fatto
lume percuote, sempre vi sarà dolcezza et unione. et in
quelle pitture che aranno queste parti si conoscerà che
la intelligenzia del pittore arà con la unione del colorito
campata la bontà del disegno, dato vaghezza alla pittura,
e rilievo e forza terribile alle figure.







cap. xviiii
del dipingere in muro, come si fa; e perché si chiama lavorar
in fresco.

di tutti gl’altri modi che i pittori faccino, il dipignere
in muro è piú maestrevole e bello, perché consiste nel
fare in un giorno solo quello che nelli altri modi si può
in molti ritoccare sopra il lavorato. era da gli antichi
molto usato il fresco, et i vecchi moderni ancora l’hanno
poi seguitato. questo si lavora su la calce che sia fresca,
né si lascia mai sino a che sia finito quanto per quel giorno vogliamo lavorare. perché allungando punto il dipingerla, fa la calce una certa crosterella, pe ’l caldo, pe ’l
freddo, pe ’l vento e pe’ ghiacci, che muffa e macchia
tutto il lavoro. e per questo vuole essere continovamente bagnato il muro che si dipigne, et i colori che vi si
adoperano tutti di terre e non di miniere et il bianco di
trevertino cotto. vuole ancora una mano destra, resoluta e veloce, ma sopra tutto un giudizio saldo et intero,
perché i colori, mentre che il muro è molle, mostrano
una cosa in un modo, che poi secco non è piú quello. e
però bisogna che in questi lavori a fresco giuochi molto
piú al pittore il giudizio che il disegno, e che egli abbia
per guida sua una pratica piú che grandissima, essendo
sommamente difficile il condurlo a perfezzione. molti
de’ nostri artefici vagliono assai negli altri lavori, ciò è a
olio o a tempera, et in questo poi non riescono, per essere egli veramente il piú virile, piú securo, piú resoluto e
durabile di tutti gl’altri modi, e quello che nello stare
fatto di continuo acquista di bellezza e di unione piú degl’altri infinitamente. questo a l’aria si purga e da l’acqua si difende e regge di continuo a ogni percossa. ma
bisogna guardarsi di non avere a ritoccarlo co’ colori
che abbino colla di carnicci o rosso d’uovo o gomma o
draganti, come fanno molti pittori; perché oltra che il







muro non fa il suo corso di mostrare la chiarezza, vengono i colori apannati da quello ritoccar di sopra, e con
poco spacio di tempo diventano neri. però quegli che
cercano lavorar in muro, lavorino virilmente a fresco e
non ritocchino a secco, perché oltra l’esser cosa vilissima, rende piú corta vita alle pitture.







cap. xx
del dipignere a tempera o vero a uovo su le tavole o tele, e come si può usare sul muro che sia secco.

da cimabue in dietro e da lui in qua s’è sempre veduto opre lavorate da’ greci a tempera in tavola et in qualche muro. et usavano nello ingessare delle tavole questi
maestri vecchi, dubitando che quelle non si aprissero in
su le committiture, mettere per tutto con la colla di carnicci tela lina e poi sopra quella ingessavano per volere
lavorarvi sopra e temperavano i colori da condurle co ’l
rosso dello uovo o tempera, la qual è questa: toglievano
uno uovo e quello dibattevano e dentro vi tritavono un
ramo tenero di fico, acciò che quel latte con queluovo
facesse la tempera de’ colori; i quali con essa temperando, lavoravono l’opere loro. e toglievano per quelle tavole i colori ch’erano di miniere, i quali son fatti parte
da gli alchimisti e parte trovati nelle cave. e di questa
specie di lavoro ogni colore è buono, salvo ch’il bianco
che si lavora in muro fatto di calcina, ch’è troppo forte.
cosí veniano loro condotte con questa maniera le opere
e le pitture loro; e questo chiamavono colorire a tempera. solo gli azzurri temperavono con colla di carnicci
perché la giallezza dell’uovo gli faceva diventar verdi,
ove la colla gli mantiene nell’essere suo; e ’l simile fa la
gomma. tiensi la medesima maniera su le tavole, o ingessate o senza, e cosí su’ muri, che siano secchi, si dà
una o due mano di colla calda, e da poi con colori temperati con quella si conduce tutta l’opera, e chi volesse
temperare ancora i colori a colla, agevolmente gli verrà
fatto, osservando il medesimo che nella tempera si è raccontato. né saranno peggiori per questo, poiché anco
de’ vecchi maestri nostri si sono vedute le cose a tempera conservate centinaia d’anni con bellezza e freschezza
grande. e certamente e’ si vede ancora delle cose di







giotto, che ce n’è pure alcuna in tavola, durata già dugento anni e mantenutasi molto bene. è poi venuto il lavorar a olio, che ha fatto per molti mettere in bando il
modo della tempera, sí come oggi veggiamo, che nelle
tavole e nelle altre cose d’importanza si è lavorato e si lavora ancora del continovo.







cap. xxi
del dipingere a olio, in tavola e su le tele.

fu una bellissima invenzione et una gran commodità
all’arte della pittura il trovare il colorito a olio, di che fu
primo inventore in fiandra giovanni da bruggia, il quale mandò la tavola a napoli a ’l re alfonso et al duca
d’urbino federigo ii la stufa sua, e fece un san geronimo che lorenzo de’ medici aveva, e molte altre cose lodate. lo seguitò poi rugieri da bruggia suo discipolo, et
ausse creato di rugieri che fece a’ portinari in sancta
maria nuova di fiorenza un quadro picciolo, il qual è
oggi appress’al duca cosimo, et è di sua mano la tavola
di careggi, villa fuora di fiorenza, della illustriss<ima>
casa de’ medici; similmente lodovico da luano e pietro crista e maestro martino et ancora giusto da guanto, che fece la tavola della comunione de ’l duca d’urbino et altre pitture, et ugo d’anversa, che fe’ la tavola
di sancta maria nuova di fiorenza. questa arte condusse poi in italia antonello da messina, che molti anni
consumò in fiandra, e nel tornarsi di qua da’ monti fermatosi ad abitare in venezia, la insegnò quivi ad alcuni
amici, uno de’ quali fu domenico veniziano, che la condusse poi in firenze, quando dipinse a olio la capella de’
portinari in sancta maria nuova, dove la imparò andrea da ’l castagno, che la insegnò agli altri maestri, con
i quali si andò ampliando l’arte et acquistando, sino a
pietro perugino, a lionardo da vinci et a rafaello da
urbino, talmente che ella s’è ridotta a quella bellezza
che gli artefici nostri, mercé loro, l’hanno acquistata.
questa maniera di colorire accende piú i colori, né altro
bisogna che diligenza et amore, perché l’olio in sé si reca
il colorito piú morbido, piú dolce e delicato e di unione
e sfumata maniera piú facile che li altri, e mentre che







fresco si lavora, i colori si mescolano e si uniscono l’uno
con l’altro piú facilmente. et insomma li artefici danno
in questo modo bellissima grazia e vivacità e gagliardezza alle figure loro, talmente che spesso ci fanno parere di
rilievo le loro figure, e che elle eschino de la tavola, e
massimamente quando elle sono continovate di buono
disegno, con invenzione e bella maniera. ma per mettere
in opera questo lavoro si fa cosí: quando vogliono cominciare, ciò<è> ingessato che hanno le tavole o quadri,
gli radono, e datovi di dolcissima colla quattro o cinque
mani con una spugna, vanno poi macinando i colori con
olio di noce o di seme di lino (benché il noce è meglio
perché ingialla meno) e cosí macinati con questi olii, che
è la tempera loro, non bisogna altro, quanto a essi, che
distendergli co ’l pennello. ma conviene far prima una
mestica di colori seccativi, come biacca, giallolino, terre
da campane, mescolati tutti in un corpo et un color solo,
e quando la colla è secca impiastrarla su per la tavola, il
che molti chiamano la imprimatura. seccata poi questa
mestica, va lo artefice o calcando il cartone, o con gesso
bianco da sarti disegnando quella, e cosí ne’ primi colori
l’abozza; il che alcuni chiamono imporre. e finita di coprire tutta, ritorna con somma politezza lo artefice da
capo a finirla, e qui usa l’arte e la diligenza per condurla
a perfezzione; e cosí fanno i maestri in tavola a olio le loro pitture.







cap. xxii
del pingere a olio nel muro che sia secco.

quando gl’artefici vogliono lavorare a olio in su ’l
muro secco, due maniere possono tenere: una con fare
che il muro, se vi è dato su il bianco o a fresco o in altro
modo, si raschi; o se egli è restato liscio senza bianco,
ma intonacato, vi si dia su due o tre mane di olio bollito
e cotto, continovando di ridarvelo su, sino a tanto ch’e’
non voglia piú bere; e poi secco si gli dà di mestica o imprimatura come si disse nel capitolo avanti a questo. ciò
fatto e secco, possono gli artefici calcare o disegnare e
tale opera come la tavola condurre al fine, tenendo mescolato continuo nei colori un poco di vernice, perché
facendo questo, non accade poi vernicarla. l’altro modo è che l’artefice, di stucco di marmo e di matton pesto
finissimo fa un arricciato che sia pulito, e lo rade co ’l taglio della cazzuola perché il muro ne resti ruvido. appresso gli dà una man d’olio di seme di lino e poi fa in
una pignatta una mistura di pece greca e mastico e vernice grossa, e quella bollita, con un pennel grosso si dà
nel muro, poi si distende per quello con un calzuola da
murare che sia di fuoco. questa intasa i buchi dello arricciato e fa una pelle piú unita per il muro. e poi ch’è
secca, si va dandole d’imprimatura o di mestica, e si lavora nel modo ordinario dell’olio, come abbiamo ragionato.







cap. xxiii
del dipingere a olio su le tele.

gli uomini per potere portare le pitture di paese in
paese, hanno trovato la comodità delle tele dipinte, come quelle che pesano poco et avvolte sono agevoli a trasportarsi. queste a olio, perch’elle siano arrendevoli, se
non hanno a stare ferme non s’ingessano, atteso che il
gesso vi crepa su arrotolandole, però si fa una pasta di
farina con olio di noce et in quello si metteno due o tre
macinate di biacca, e quando le tele hanno auto tre o
quattro mani di colla che sia dolce, ch’abbia passato da
una banda a l’altra, con un coltello si dà questa pasta, e
tutti i buchi vengono con la mano dell’artefice a turarsi.
fatto ciò, se li dà una o due mani di colla dolce e da poi
la mestica o imprimatura, et a dipignervi sopra si tiene il
medesimo modo che agl’altri di sopra raconti.







cap. xxiiii
del dipingere in pietra a olio, e che pietre siano bone.

è cresciuto sempre lo animo ai nostri artefici pittori,
faccendo che il colorito a olio, oltra lo averlo lavorato in
muro, si possa volendo lavorare ancora su le pietre. delle quali hanno trovato nella riviera di genova quella
spezie di lastre che noi dicemmo nella architettura che
sono attissime a questo bisogno; perché, per esser serrate in sé e per avere la grana gentile, pigliano il pulimento
piano. in su queste hanno dipinto modernamente quasi
infiniti e trovato il modo vero da potere lavorarvi sopra.
hanno provato poi le pietre piú fine, come mischi di
marmo, serpentini e porfidi et altre simili che, sendo liscie e brunite, vi si attacca sopra il colore. ma nel vero
quando la pietra sia ruvida et arida, molto meglio inzuppa e piglia l’olio bollito et il colore dentro, come alcuni
piperni gentili, i quali quando siano battuti col ferro e
non arrenati con rena o sasso di tufi, si posso’ spianare
con la medesima mistura che dissi nello arricciato, con
quella cazzuola di ferro infocata. percioché a tutte queste pietre non accade dar colla in principio, ma solo una
mano d’imprimatura di colore a olio, ciò è mestica; e
secca che ella sia, si può cominciare il lavoro a suo piacimento. e chi volesse fare una storia a olio su la pietra,
può torre di quelle lastre genovesi e farle fare quadre e
fermarle nel muro con perni sopra una incrostatura di
stucco, distendendo bene la mestica in su le commettiture, di maniera che e’ venga a farsi per tutto un piano
di che grandezza l’artefice ha bisogno. e questo è il vero
modo di condurre tali opre a fine; e finite si può a quelle
fare ornamenti di pietre fini, di misti e d’altri marmi, le
quali si rendono durabili in infinito, purché con diligenza siano lavorate; e possonsi e non si possono vernicare







come altrui piace, perché la pietra non prosciuga, ciò è
non sorbisce quanto fa la tavola e la tela.







cap. xxv
del dipingere nelle mura di chiaro e scuro di varie terrette, e
come si contrafanno le cose di bronzo, e delle storie di terretta
per archi o per feste, a colla, che è chiamato a guazzo, et a tempera.

vogliono i pittori che il chiaro scuro sia una forma di
pittura, che tragga piú a ’l disegno che a ’l colorito, che
ciò è stato cavato da le statue di marmo, contrafacendole, cosí da le figure di bronzo et altre varie pietre. e questo hanno usato di fare nelle facciate de’ palazzi e case in
istorie, mostrando che quelle siano contrafatte e paino
di marmo o di pietra con quelle storie intagliate, o veramente contrafacendo quelle sorti di specie di marmo e
porfido e di pietra verde e granito rosso e bigio o bronzo
o altre pietre, come per loro meglio si sono accommodati in piú spartimenti di questa maniera; la qual è oggi
molto in uso per fare le facce delle case e de’ palazzi, cosí in roma come per tutta italia. queste pitture si lavorano in due modi: prima in fresco, che è la vera, o in tele
per archi o per feste, le quali fanno bellissimo vedere.
trattaremo prima de la specie e sorte del fare in fresco,
poi diremo de l’altra. di questa sorte, di terretta si fanno
i campi con la terra da fare i vasi, mescolando quella con
carbone macinato o altro nero per far l’ombre piú scure,
e bianco di trevertino con piú scuri e piú chiari, e si lumeggiano col bianco schietto e con ultimo nero a ultimi
scuri finite; vogliono avere tali specie fierezza, disegno,
forza, vivacità e bella maniera et essere espresse con una
gagliardezza che mostri arte e non stento, perché si hanno a vedere et a conoscere di lontano. e con queste ancora s’imitano le <figure> di bronzo, le quali col campo
di terra gialla e rosso s’abozzano e con piú scuri di quello nero e rosso e giallo si sfondano, e con giallo schietto
si fanno i mezzi e con giallo e bianco si lumeggiano. e di







queste hanno i pittori le facciate e le storie di quelle con
alcune statue tramezzate, che in questo genere hanno
grandissima grazia. quelle poi che si fanno per archi,
comedie o feste, si lavorano che la tela sia data di terretta, cioè di quella prima terra schietta da far vasi, temperata con colla, e bisogna che essa tela sia bagnata di dietro, mentre lo artefice la dipigne, a ciò che con quel
campo di terretta unisca meglio li scuri et i chiari della
opera sua. e si costuma temperare i neri di quelle con
un poco di tempera. e si adoperano biacche per bianco
e minio per dar rilievo alle cose, che paiono di bronzo, e
giallolino per lumeggiare sopra detto minio. e per i
campi e per gli scuri le medesime terre gialle e rosse et i
medesimi neri, che io dissi nel lavorare a fresco, i quali
fanno mezzi et ombre. ombrasi ancora con altri diversi
colori altre sorti di chiari e scuri, come con terra d’ombra, alla quale si fa la terretta di verde terra, e gialla e
bianco; similmente con terra nera, che è un’altra sorte di
verde terra e nera, che lo chiamono verdaccio.







cap. xxvi
de gli sgraffiti delle case, che reggono a l’acqua; quello che si
adoperi a fargli e come si lavorino le grottesche nelle mura.

hanno i pittori un’altra specie di pittura, ch’è disegno
e pittura insieme, e questo si domanda sgraffito e non
serve ad altro che per ornamenti di facciate di case e palazzi, che piú brevemente si conducono con questa spezie e reggono alle acque sicuramente. perché tutti i lineamenti, invece di essere disegnati con carbone o con
altra materia simile, sono tratteggiati con un ferro dalla
mano del pittore. il che si fa in questa maniera: pigliano
la calcina mescolata con la rena ordinariamente, e con la
paglia abbruciata la tingono d’uno scuro che venga in
un mezzo colore che trae in argentino, e verso lo scuro
un poco piú che tinta di mezzo, e con questa intonicano
la facciata. e fatto ciò e pulita col bianco della calce di
trevertino, la imbiancano tutta, et imbiancata ci spolverono su i cartoni, o vero disegnano quel che ci vogliono
fare. e di poi agravando col ferro, vanno dintornando e
tratteggiando la calce, la quale essendo sotto di corpo
nero, mostra tutti i graffi del ferro come segni di disegno. e si suole ne’ campi di quegli radere il bianco e poi
avere una tinta d’acquerello scuretto molto acquidoso, e
di quello dare per gli scuri, come si desse a una carta; il
che di lontano fa un bellissimo vedere; ma il campo, se
ci è grottesche o fogliami, si sbattimenta, cioè ombreggia con quello acquarello. e questo è il lavoro, che per
essere dal ferro graffiato, l’hanno chiamato i pittori
sgraffito. restaci ora ragionare de le grottesche che si
fanno sul muro, quelle che vanno in campo bianco. non
ci essendo il campo di stucco, per non essere bianca la
calce, si dà loro per tutto sottilmente il campo di bianco;
e fatto ciò, si spolverano e si lavorano in fresco di colori
sodi, perché non arebbono mai la grazia ch’hanno quel-







le che si lavorano su lo stucco. di questa spezie possono
essere grottesche grosse e sottili, le quali vengono fatte
nel medesimo modo che si lavorano le figure a fresco o
in muro.







cap. xxvii
come si lavorino le grottesche su lo stucco.

le grottesche sono una specie di pittura licenziosa e
ridicola molto, fatte dagl’antichi per ornamenti di vani,
dove in alcuni luoghi non stava bene altro che cose in
aria; per il che facevano in quelle tutte sconciature di
monstri per strattezza della natura e per gricciolo e ghiribizzo degli artefici, i quali fanno in quelle cose senza
alcuna regola, apiccando a un sottilissimo filo un peso
che non si può reggere, a un cavallo le gambe di foglie, a
un uomo le gambe di gru et infiniti sciarpelloni e passerotti; e chi piú stranamente se gli immaginava, quello era
tenuto piú valente. furono poi regolate, e per fregi e
spartimenti fatto bellissimi andari; cosí di stucchi mescolarono quelle con la pittura. e sí inanzi andò questa
pratica, che in roma et in ogni luogo dove i romani risedevano, ve n’è ancora conservato qualche vestigio. e
nel vero che tocche d’oro et intagliate di stucchi, elle sono opera allegra e dilettevole a vedere. queste si lavorano di quattro maniere: che l’una lavora lo stucco schietto, l’altra fa gli ornamenti soli di stucco e dipigne le
storie ne’ vani e le grottesche ne’ fregi; la terza fa le figure parte lavorate di stucco e parte dipinte di bianco e nero, contrafacendo cammei et altre pietre. e di questa
spezie grottesche e stucchi se n’è visto e vede tante opere lavorate da’ moderni, i quali con somma grazia e bellezza hanno adornato le fabbriche piú notabili di tutta la
italia, che gli antichi rimangono vinti di grande spazio.
e la ultima lavora di acquerello in su lo stucco, campando il lume con esso et ombrandolo con diversi colori. di
tutte queste sorti, che si difendono assai da ’l tempo, se
ne veggono delle antiche in infiniti luoghi a roma et a
pozzuolo vicino a napoli. et ancora questa ultima sorte
si può benissimo lavorare con colori sodi a fresco, e si la-







scia lo stucco bianco per campo a tutte queste, che nel
vero hanno in sé bella grazia; e fra esse si mescolano
paesi, che molto danno loro de lo allegro, cosí ancora
storiette di figure piccole colorite. e di questa sorte oggi
in italia ne sono molti maestri, che ne fanno professione
et in esse sono eccellenti.







cap. xxviii
del modo del mettere d’oro a bolo et a mordente et altri modi.

fu veramente bellissimo segreto et investigazione sofistica il trovar modo, che l’oro si battesse in fogli sí sottilmente, che per ogni migliaio di pezzi battuti, grandi
uno ottavo di braccio per ogni verso, bastasse fra lo artificio e l’oro il valore solo di sei scudi. ma non fu punto
meno ingegnosa cosa il trovar modo a poterlo talmente
distendere sopra il gesso, che il legno od altro ascostovi
sotto paresse tutto una massa d’oro. il che si fa in questa
maniera: ingessasi il legno con gesso sottilissimo, impastato con la colla piú tosto dolce che cruda, e vi si dà sopra grosso piú mani, secondo che il legno è lavorato bene o male. inoltre, con la chiara dello ovo schietta,
sbattuta sottilmente con l’acqua dentrovi, si tempera il
bolo armeno, macinato ad acqua sottilissimamente; e si
fa il primo acquidoso o vogliamo dirlo liquido e chiaro e
l’altro appresso piú corpulento. poi si dà con esso almanco tre volte sopra il lavoro, sino che e’ lo pigli per
tutto bene. e bagnando di mano in mano con un pennello dove è dato il bolo, vi si mette su l’oro in foglia, il
quale subito si appicca a quel molle. e quando egli è
soppasso, non secco, si brunisce con una zanna di cane
o di lupo, sinché e’ diventi lustrante e bello. dorasi ancora in un’altra maniera, che si chiama a mordente, che
si adopera ad ogni sorte di cose, pietre, legni, tele, metalli d’ogni spezie, drappi e corami; e non si brunisce come quel primo. questo mordente, che è la maestra che
lo tiene, si fa di colori seccaticci a olio di varie sorti e di
olio cotto con la vernice dentrovi, e dassi in su il legno
che ha avuto prima due mani di colla. e poi che il mordente è dato cosí, non mentre che egli è fresco, ma mezzo secco, vi si mette su l’oro in foglie. il medesimo si







può fare ancora con l’orminiaco quando s’ha fretta, atteso che mentre si dà è buono; e questo serve piú a fare
selle, arabeschi et altri ornamenti. e se ne macina ancora
di questi fogli in una tazza di vetro con un poco di mele
e di gomma, che serve a’ miniatori et a infiniti, che col
pennello si dilettano fare proffili e sottilissimi lumi nelle
pitture. e tutti questi sono bellissimi segreti, ma per la
copia di essi non se ne tiene molto conto.







cap. xxviiii
de ’l musaico de’ vetri, et a quello che si conosce il buono e lodato.

essendo assai largamente detto di sopra nel vi
cap<itolo> che cosa sia il musaico e come e’ si faccia,
continuandone qui quel tanto che è propio della pittura,
diciamo che egli è maestria veramente grandissima condurre i suoi pezzi cotanto uniti, che egli apparisca di
lontano per onorata pittura e bella. atteso che in questa
spezie di lavoro bisogna e pratica e giudizio grande, con
una profondissima intelligenzia nella arte del disegno;
perché chi offusca ne’ disegni il musaico con la copia et
abbondanza delle troppe figure nelle istorie, con le molte minuterie de’ pezzi, le confonde. e però bisogna ch’il
disegno de’ cartoni che per esso si fanno sia aperto, largo, facile, chiaro e di bontà e bella maniera continuato.
e chi intende nel disegno la forza degli sbattimenti e del
dare pochi lumi et assai scuri con fare in quegli certe
piazze o campi, costui sopra di ogni altro lo farà bello e
bene ordinato. vuole avere il musaico lodato chiarezza
in sé, con certa unita scurità verso l’ombre, e vuole essere fatto con grandissima discrezione, l’occhio lontano, a
ciò che lo stimi pittura e non tarsia commessa. laonde i
musaici, che aranno queste parti, saranno buoni e lodati
da ciascheduno; e certo è che ’l musaico è la piú durabile pittura che sia. imperò che l’altra col tempo si spegne,
e questa nello stare fatto di continuo s’accende, et inoltre la pittura manca e si consuma per se medesima, ove
il musaico, per la sua lunghissima vita, si può quasi chiamare eterno. per il che scorgiamo noi in esso non solo la
perfezzione de’ maestri vecchi, ma quella ancora degli
antichi, mediante quelle opere che oggi si riconoscono
della età loro.
preparansi adunque i pezzi da farlo in questa manie-







ra: quando le fornaci de’ vetri sono disposte e le padelle
piene di vetro, se li vanno dando i colori a ciascuna padella il suo; advertendo sempre che da un chiaro bianco,
che ha corpo e non è trasparente, si conduchino i piú
scuri di mano in mano, in quella stessa guisa che si fanno le mestiche de’ colori per dipignere ordinariamente.
appresso, quando il vetro è cotto e bene stagionato, e le
mestiche sono condotte e chiare e scure e d’ogni ragione, con certe cucchiaie lunghe di ferro si cava il vetro
caldo e si mette in su uno marmo piano e sopra con uno
altro pezzo di marmo si schiaccia pari, e se ne fanno rotelle, che venghino ugualmente piane e restino di grossezza la terza parte dell’altezza di un dito. se ne fa poi
con una bocca di cane di ferro pezzetti quadri tagliati, et
altri col ferro caldo lo spezzano incrinandolo a loro modo. i medesimi pezzi diventano lunghi e con uno smeriglio li tagliano; il simile fanno di tutti i vetri che hanno
di bisogno, e se n’empiono le scatole e si tengono ordinati, come si fa i colori quando si vuole lavorare a fresco,
che in varii scodellini si tiene separatamente la mestica
delle tinte piú chiare e piú scure per lavorare. ecci
un’altra specie di vetro, che si adopra per lo campo e
per i lumi de’ panni, che si mette d’oro; questo quando
lo vogliano dorare, pigliono quelle piastre di vetro
ch’hanno fatto e con acqua di gomma bagnano tutta la
piastra del vetro e poi vi mettono sopra i pezzi d’oro.
fatto ciò, mettono la piastra su una pala di ferro e quella nella bocca della fornace, coperta prima con un vetro
sottile tutta la piastra di vetro, che hanno messa d’oro, e
fanno questi coperchi o di bocce o modo di fiaschi spezzati, di maniera che un pezzo cuopra tutta la piastra. e
lo tengono tanto nel fuoco, che vien quasi rosso, et in un
tratto cavandolo l’oro viene con una presa mirabile a imprimersi nel vetro e fermarsi, e regge alle acque et a ogni
tempesta; poi questo si taglia et ordina come l’altro di
sopra. e per fermarlo nel muro usano di fare il cartone







colorito, alcuni altri senza colore; il quale cartone calcano o segnano a pezzo a pezzo in su lo stucco, e di poi
vanno commettendo appoco appoco quanto vogliono
fare nel musaico. questo stucco per esser posto grosso
in su la opera gli aspetta duoi dí e quattro secondo la
qualità del tempo; e fassi di trevertino, di calce e mattone pesto, draganti e chiara di uovo, il quale tengono
molle continuo con pezze bagnate; cosí pezzo per pezzo
tagliano i cartoni nel muro e lo disegnano su lo stucco
calcandolo, finché poi con certe mollette si pigliano i
pezzetti degli smalti e si commettono nello stucco, e si
lumeggiano i lumi, e dassi mezzi a’ mezzi e scuri a gli
scuri, contrafacendo l’ombre, i lumi et i mezzi minutamente come nel cartone; e cosí lavorando con diligenzia
si conduce appoco appoco a la perfezzione. e chi piú lo
conduce unito sí che e’ torni pulito e piano, colui è piú
degno di loda e tenuto da piú degli altri. imperò sono
alcuni tanto diligenti al musaico, che lo conducono di
maniera che egli apparisce pittura a fresco. questo fatto
la presa indura talmente il vetro nello stucco che dura in
infinito; come ne fanno fede i musaici antichi, che sono
in roma, e quelli che sono vecchi; et anco nell’una e
nell’altra parte i moderni a i dí nostri n’hanno fatto del
maraviglioso.







cap. xxx
de le istorie e de le figure, che si fanno di commesso ne’ pavimenti, ad imitazione delle cose di chiaro e scuro.

hanno aggiunto i nostri moderni maestri al musaico
di pezzi piccioli un’altra specie di musaici di marmi
commessi, che contrafanno le storie dipinte di chiaro
scuro. e questo ha causato il desiderio ardentissimo di
volere che e’ resti nel mondo a chi verrà dopo, se pure si
spegnessero le altre spezie della pittura, un lume che
tenga accesa la memoria de’ pittori moderni; e cosí hanno contrafatto con mirabile magisterio storie grandissime, che non solo se ne potrebbe mettere ne’ pavimenti
dove si camina, ma incrostarne ancora le facce delle muraglie e di palazzi, con arte tanto bella e maravigliosa,
che pericolo non sarebbe che ’l tempo consumasse il disegno di coloro, che sono rari in questa professione. come si può vedere nel duomo di siena, cominciato prima
da duccio sanese e poi da domenico beccafumi a’ dí
nostri e seguito et augumentato. questa arte ha tanto
del buono, del nuovo e del durabile, che per pittura
commessa di bianco e nero poco piú si puote desiderare
di bontà e di bellezza. il componimento suo si fa di tre
sorte marmi, che vengono de’ monti di carrara, l’uno
de’ quali è bianco finissimo e candido, l’altro non è
bianco, ma pende in livido, che fa mezzo a quel bianco
et il terzo è un marmo bigio di tinta che trae in argentino, che serve per iscuro. di questi volendo fare una figura, se ne fa un cartone di chiaro e scuro con le medesime tinte; e ciò fatto per i dintorni di que’ mezzi e scuri e
chiari a’ luoghi loro si commette nel mezzo con diligenzia il lume di quel marmo candido, e cosí i mezzi e gli
scuri allato a que’ mezzi secondo i dintorni stessi che nel
cartone ha fatto l’artefice. e quando ciò hanno commesso insieme e spianato di sopra tutti i pezzi de’ marmi,







cosí chiari come scuri e come mezzi, piglia lo artefice,
che ha fatto il cartone, un pennello di nero temperato,
quando tutta l’opra è insieme commessa in terra, e tutta
sul marmo la tratteggia e proffila dove sono gli scuri, a
guisa che si contorna, tratteggia e proffila con la penna
una carta che avesse disegnata di chiaro o scuro. fatto
ciò, lo scultore viene incavando coi ferri tutti quei tratti
e proffili che il pittore ha fatti, e tutta l’opra incava dovunque ha disegnato di nero il pennello. finito questo,
si murano nei piani a pezzi a pezzi, e finito, con una mistura di pegola nera bollita o asfalto e nero di terra, si
riempiono tutti gli incavi che ha fatti lo scarpello; e poi
che la materia è fredda et ha fatto presa, con pezzi di
tufo vanno levando e consumando ciò che sopra avanza;
e con rena, mattoni et acqua si va arrotando e spianando, tanto che il tutto resti ad un piano, ciò è il marmo
stesso et il ripieno. il che fatto, resta l’opera in una maniera, che ella pare veramente pittura in piano, et ha in
sé grandissima forza con arte e con maestria. laonde è
ella molto venuta in uso per la sua bellezza, et ha causato ancora che molti pavimenti di stanze oggi si fanno di
mattoni, che siano una parte di terra bianca, ciò è di
quella che trae in azzurrino quando ella è fresca, e cotta
diventa bianca; e l’altra della ordinaria da fare mattoni,
che viene rossa quando ella è cotta. di queste due sorti
si sono fatti pavimenti commessi di varie maniere a spartimenti, come ne fanno fede le sale papali a roma al
tempo di raffaello da urbino, et ora ultimamente molte
stanze in castello santo agnolo, dove si sono con i medesimi mattoni fatte imprese di gigli, commessi di pezzi
che dimostrano l’arme di papa paulo e molte altre imprese, con tanta diligenzia commisse, che piú di bello
non si può desiderare in tale magisterio. e di tutte queste cose commesse fu cagione il primo musaico.







cap. xxxi
del musaico di legname, ciò è de le tarsie, e de le istorie che si
fanno di legni tinti e commessi a guisa di pitture.

quanto sia facil cosa lo aggiugnere alle invenzioni de’
passati qualche nuovo trovato sempre, assai chiaro ce lo
dimostra non solo il predetto commesso de’ pavimenti,
che senza dubbio viene da ’l musaico, ma le stesse tarsie
ancora e le figure di tante varie cose, che a similitudine
pur del musaico e della pittura, sono state fatte da’ nostri vecchi di piccoli pezzetti di legno commessi et uniti
insieme nelle tavole del noce e colorati diversamente; il
che i moderni chiamano lavoro di commesso, benché a’
vecchi fosse tarsia. le miglior cose che in questa spezie
già si facessero, furono in firenze ne’ tempi di filippo di
ser brunellesco e poi di benedetto da maiano. il quale
nientedimanco giudicandole cosa disutile, si levò in tutto da quelle, come nella vita sua si dirà. costui come gli
altri passati le lavorò solamente di nero e di bianco; ma
fra’ giovanni veronese, che in esse fece gran frutto, largamente le migliorò, dando varii colori a’ legni con acque e tinte bollite e con olii penetrativi, per avere di legname i chiari e gli scuri, variati diversamente, come
nella arte della pittura, e lumeggiando con bianchissimo
legno di silio sottilmente le cose sue. questo lavoro ebbe origine primieramente nelle prospettive, perché quelle avevano termine di canti vivi, che commettendo insieme i pezzi facevano il profilo e pareva tutto d’un pezzo il
piano de l’opera loro, se bene e’ fosse stato di piú di mille. lavorarono però di questo gli antichi ancora nelle incrostature delle pietre fini, come apertamente si vede
nel portico di san pietro, dove è una gabbia con uno uccello in un campo di porfido e d’altre pietre diverse,
commesse in quello con tutto il resto degli staggi e delle
altre cose. ma per essere il legno piú facile e molto piú







dolce a questo lavoro, hanno potuto i maestri nostri lavorarne piú abbondantemente et in quel modo che hanno voluto. usarono già per far l’ombre abbronzarle co ’l
fuoco da una banda, il che bene imitava l’ombra; ma gli
altri hanno usato di poi olio di zolfo et acque di solimati,
e di arsenichi, con le quali cose hanno dato quelle tinture che eglino stessi hanno voluto; come si vede ne l’opre
di fra’ damiano in san domenico di bologna. e perché
tale professione consiste solo ne’ disegni che siano atti a
tale esercizio, pieni di casamenti e di cose ch’abbino i lineamenti quadrati, e si possa per via di chiari e di scuri
dare loro forza e rilievo, hannolo fatto sempre persone
che hanno auto piú pazienzia che disegno. e cosí s’è
causato che molte opere vi si sono fatte, e si sono in questa professione lavorate storie di figure, frutti et animali,
che invero alcune cose sono vivissime; ma per essere cosa che tosto diventa nera e non contrafà se non la pittura, sendo da meno di quella e poco durabile per i tarli e
per il fuoco, è tenuto tempo buttato invano, ancora che
e’ sia pure e lodevole e maestrevole.







cap. xxxii
de ’l dipignere le finestre di vetro e come elle si conduchino
co’ piombi e co’ ferri da sostenerle senza impedimento delle figure.

costumarono già gli antichi, ma per gli uomini grandi
o almeno di qualche importanza, di serrare le finestre in
modo che senza impedire il lume non vi entrassero i
venti o il freddo; e questo solamente ne’ bagni loro, ne’
sudatoi, nelle stufe e negli altri luoghi riposti, chiudendo
le aperture o vani di quelle con alcune pietre trasparenti,
come sono le agate, gli alabastri et alcuni marmi teneri,
che sono mischi o che traggono a ’l gialliccio. ma i moderni, che in molto maggior copia hanno avuto le fornaci de’ vetri, hanno fatto le finestre di vetro, di occhi e di
piastre, a similitudine od imitazione di quelle che gli antichi fecero di pietra. e con i piombi accanalati da ogni
banda, le hanno insieme serrate e ferme; et ad alcuni ferri messi nelle muraglie a questo proposito o veramente
ne’ telai di legno, le hanno armate e ferrate come diremo. e dove elle si facevano nel principio semplicemente
di occhi bianchi e con angoli bianchi o pur colorati,
hanno poi imaginato gli artefici fare un musaico de le figure di questi vetri, diversamente colorati e commessi
ad uso di pittura. e talmente si è assottigliato lo ingegno
in ciò, che e’ si vede oggi condotta questa arte delle finestre di vetro a quella perfezzione che nelle tavole si conducono le belle pitture, unite di colori e pulitamente dipinte; sí come nella vita di guglielmo da marzilla
franzese, largamente dimostrerremmo. di questa arte
hanno lavorato meglio i fiaminghi et i franzesi che l’altre nazioni; atteso che eglino, come investigatori delle
cose del fuoco e de’ colori, hanno ridotto a cuocere a
fuoco i colori che si pongono in su ’l vetro, a cagione che
il vento, l’aria e la pioggia non le offenda in maniera al-







cuna. dove già costumavano dipigner quelle di colori
velati con gomme et altre tempere, che co ’l tempo le faceva fuggire il tempo, et i venti, le nebbie e l’acque se le
portavano di maniera che altro non vi restava che il semplice colore del vetro. ma nella età presente veggiamo
noi condotta questa arte a quel sommo grado, oltra il
quale non si può appena desiderare perfezzione alcuna
di finezza, di bellezza e di ogni particularità che a questo
possa servire; con una delicata e somma vaghezza, non
meno salutifera per assicurare le stanze da’ venti e da le
arie cattive, che utile e comoda per la luce chiara e spedita che per quella ci si appresenta. vero è che per condurle che elle siano tali, bisognano primieramente tre
cose: ciò è una luminosa trasparenza ne’ vetri scelti, un
bellissimo componimento di ciò che vi si lavora et un
colorito aperto senza alcuna confusione. la trasparenza
consiste nel saper fare elezzione di vetri, che siano lucidi
per se stessi. et in ciò meglio sono i franzesi o fiaminghi
che e’ si siano che i veniziani: perché i fiaminghi sono
molto chiari et i veniziani molto carichi di colore. e quegli che son chiari, adombrandoli di scuro non perdono il
lume del tutto, tale che e’ non traspaino nelle ombre loro. ma i veniziani, essendo di loro natura scuri et oscurandoli di piú con l’ombre, perdono in tutto la trasparenza. et ancora che molti si dilettino di avergli carichi
di colori, artifiziatamente soprapostivi, che sbattuti da
l’aria e da’ sole mostrano non so che di bello, piú che
non fanno i colori naturali, meglio è nondimeno avere i
vetri di loro natura chiari che scuri a ciò che da la grossezza del colore non rimanghino offuscati.
a condurre questa opera bisogna avere un cartone disegnato con proffili, dove siano i contorni delle pieghe
de’ panni e delle figure, i quali dimostrino dove si hanno
a commettere i vetri. di poi si pigliano i pezzi de’ vetri,
rossi, gialli, azzurri e bianchi e si scompartiscono secondo il disegno per panni o per carnagioni, come ricerca il







bisogno. e per ridurre ciascuna piastra di essi vetri a le
misure disegnate sopra il cartone si segnano detti pezzi
in dette piastre, posate sopra il detto cartone, con un
pennello di biacca; et a ciascuno pezzo si assegna il suo
numero, per ritrovargli piú facilmente nel commettergli,
i quali numeri finita l’opera si scancellano. fatto questo,
per tagliarli a misura, si piglia un ferro appuntato affocato, con la punta del quale, avendo prima con una punta
di smeriglio intaccata alquanto la prima superficie dove
si vuole cominciare e con un poco di sputo bagnatovi, si
va con esso ferro lungo que’ dintorni, ma alquanto discosto. et a poco a poco, movendo il predetto ferro, il
vetro si inclina e si spicca da la piastra. di poi con una
punta di smeriglio si va rinettando detti pezzi e levandone il superfluo; e con un ferro, che e’ chiamano grisatoio
o vero topo, si vanno rodendo i dintorni disegnati, tale
ch’e’ venghino giusti da potergli commettere per tutto.
cosí dunque commessi i pezzi di vetro, in su una tavola
piana si distendono sopra il cartone, e si comincia a dipignere per i panni l’ombra di quegli, la quale vuol essere di scaglia di ferro macinata e d’un’altra ruggine ch’alle cave dil ferro si trova, la quale è rossa, e con questa si
ombrano le carni, cangiando quelle co ’l nero e rosso secondo che fa bisogno. ma prima è necessario alle carni
velare con quel rosso tutti i vetri e con quel nero fare il
medesimo a’ panni con temperarli con la gomma a poco
a poco dipignendoli et ombrandoli come sta il cartone.
et appresso, dipinti che e’ sono, volendoli dare lumi fieri si ha un pennello di setole corto e sottile, e con quello
si graffiano i vetri in su il lume, e levasi di quel panno
che aveva dato per tutto il primo colore, e con l’asticciola del pennello si va lumeggiando i capegli e le barbe et i
panni et i casamenti e paesi come tu vuoi. sono però in
questa opera molte difficultà, e chi se ne diletta può
mettere varii colori sul vetro perché, segnando su un colore rosso un fogliame o cosa minuta, volendo che a fuo-







co venga colorito d’altro colore, si può squagliare quel
vetro quanto tiene il fogliame, con la punta d’un ferro,
che levi la prima scaglia dil vetro ciò è il primo suolo e
non la passi, perché faccendo cosí rimane il vetro di color bianco, e se gli dà poi quel rosso fatto di piú misture,
che nel cuocere, mediante lo scorrere, diventa giallo. e
questo si può fare su tutti i colori, ma il giallo meglio riesce sul bianco che in altri colori, su lo azzurro a campirlo divien verde nel cuocerlo, perché il giallo e lo azzurro
mescolati fanno color verde. questo giallo non si dà mai
se non dietro, dove non è dipinto, perché mescolandosi,
scorrendo guastarebbe e si mescolarebbe con quello il
quale cotto rimane sopra grosso il rosso, che raschiato
via con un ferro, vi lascia giallo. dipinti che sono i vetri,
vogliono esser messi in una teghia di ferro con un suolo
di cennere stacciata e calcina cotta mescolata; et a suolo
a suolo i vetri parimente distesi e ricoperti dalla cenere
istessa, poi posti nel fornello, il quale a fuoco lento a poco a poco riscaldato, venga a infocarsi la cennere et i vetri, perché i colori, che vi sono su infocati, inrugginiscono e scorrono e fanno la presa sul vetro. et a questo
cuocere bisogna usare grandissima diligenza, perché il
troppo fuoco violento li farebbe crepare, et il poco non
li cocerebbe. né si debbono cavare finché la padella o
tegghia dove e’ sono non si vede tutta di fuoco e la cennere con alcuni saggi sopra che si vegga quando il colore
è scorso.
fatto ciò, si buttano i piombi in certe forme di pietra
o di ferro, i quali hanno due canali, ciò è da ogni lato
uno, dentro al quale si commette e serra il vetro. e si
piallano e dirizzano e poi su una tavola si conficcano, et
a pezzo per pezzo s’impiomba tutta l’opera in piú quadri e si saldano tutte le commettiture de’ piombi con saldatoi di stagno; et in alcune traverse, dove vanno i ferri,
si mette fili di rame impiombati, acciò ch’e’ possino reggere e legare l’opra; la quale s’arma di ferri, che non sia-







no al dritto delle figure, ma torti secondo le commettiture di quelle, a cagione che e’ non impedischino il vederle. questi si mettono con inchiovature ne’ ferri che reggono il tutto. e non si fanno quadri, ma tondi acciò
impedischino manco la vista. e da la banda di fuori si
mettono alle fenestre e ne’ buchi delle pietre s’impiombano, e con fili di rame, che nei piombi delle fenestre
saldati siano a fuoco, si legano fortemente. e perché i
fanciulli o altri impedimenti non le guastino, vi si mette
dietro una rete di filo di rame sottile. le quali opre, se
non fossero in materia troppo frangibile, durerebbono
al mondo infinito tempo. ma per questo non resta che
l’arte non sia difficile, artificiosa e bellissima.







cap. xxxiii
del niello e come per quello abiamo le stampe di rame; e come si intaglino gl’argenti per fare gli smalti di basso rilievo, e similmente si ceselino le grosserie.

il niello, il quale non è altro che un disegno tratteggiato e dipinto su lo argento, come si dipigne e tratteggia sottilmente con la penna, fu trovato da gli orefici fino al tempo degli antichi, essendosi veduti cavi co’ ferri
ripieni di mistura negli ori et argenti loro. questo si disegna con lo stile su lo argento, che sia piano, e si intaglia col bulino, ch’è un ferro quadro tagliato a unghia da
l’uno degli angoli a l’altro per isbieco, che cosí calando
verso uno de’ canti, lo fa piú acuto e tagliente da due lati e la punta di esso scorre e sottilissimamente intaglia.
con questo si fanno tutte le cose, che sono intagliate ne’
metalli, per riempierle o per lasciarle vote, secondo la
volontà dello artefice. quando hanno dunque intagliato
e finito co ’l bulino pigliano argento e piombo e fanno di
esso al fuoco una cosa, ch’incorporata insieme è nera di
colore e frangibile molto e sottilissima a scorrere. questa si pesta e si pone sopra la piastra dello argento dov’è
l’intaglio, il qual è necessario che sia bene pulito et accostatolo a fuoco di legne verdi, soffiando co’ mantici, si fa
che i raggi di quello percuotino dove è il niello. il quale
per la virtú del calore fondendosi e scorrendo, riempie
tutti gli intagli, che aveva fatti il bulino. appresso, quando l’argento è raffreddo, si va diligentemente co’ raschiatoi levando il superfluo e con la pomice appoco appoco si consuma, fregandolo e con le mani e con un
cuoio tanto che e’ si truovi il vero piano e che il tutto resti pulito. di questo lavorò mirabilissimamente maso finiguerra fiorentino, il quale fu raro in questa professione, come ne fanno fede alcune paci di niello in san
giovanni di fiorenza, che sono tenute mirabili. da que-







sto intaglio di bulino son derivate le stampe di rame onde tante carte et italiane e tedesche veggiamo oggi per
tutta italia; che sí come negli argenti s’improntava, anzi
che fussero ripieni di niello, di terra, e si buttava di
zolfo, cosí gli stampatori trovarono il modo del fare le
carte su le stampe di rame col torculo, come oggi abbiam veduto da essi imprimersi.
ècci un’altra sorte di lavori in argento o in oro, comunemente chiamata smalto, che è spezie di pittura mescolata con la scultura; e serve dove si mettono l’acque, sí
che gli smalti restino in fondo. questa dovendosi lavorare in su l’oro, ha bisogno di oro finissimo, et in su lo argento, argento almeno a lega di giulii. et è necessario
questo modo, perché lo smalto ci possa restare e non
iscorrere altrove che nel suo luogo: bisogna lasciarli i
proffili d’argento, che di sopra sian sottili e non si vegghino. cosí si fa un rilievo piatto et in contrario a l’altro;
acciò che, mettendovi gli smalti, pigli gli scuri e chiari di
quello da l’altezza e da la bassezza dello intaglio. pigliasi
poi smalti di vetri di varii colori, che diligentemente si
fermino co ’l martello, e si tengono negli scodellini con
acqua chiarissima, separati e distinti l’uno da l’altro. e
nota che quegli che si adoperano a l’oro sono differenti
da quegli che servono per l’argento, e si conducono in
questa maniera: con una sottilissima palettina di argento
si pigliano separatamente gli smalti e con pulita pulitezza si distendono a’ luoghi loro; e vi se ne mette e rimette
sopra, secondo che ragnano, tutta quella quantità, che fa
di mestiero. fatto questo, si prepara una pignatta di terra, fatta a posta, che per tutto sia piena di buchi et abbia
una bocca dinanzi; e vi si mette dentro la mufola, cioè
un coperchietto di terra bucato, che non lasci cadere i
carboni a basso; e da la mufola in su si empie di carboni
di cerro e si accende ordinariamente. nel voto che è restato sotto il predetto coperchio, in su una sottilissima
piastra di ferro, si mette la cosa smaltata a sentire il cal-







do a poco a poco, e vi si tiene tanto che fondendosi gli
smalti, scorrino per tutto quasi come acqua. il che fatto,
si lascia rafreddare; e poi con una frassinella, ch’è una
pietra da dare filo ai ferri, con rena da bicchieri si sfrega,
e con acqua chiara, finché si truovi il suo piano; e quando è finito di levare il tutto, si rimette nel fuoco medesimo, che il lustro nello scorrere l’altra volta gli dà per tutto. fassene d’un’altra sorte a mano, che si pulisce con
gesso di tripoli e con un pezzo di cuoio, del quale non
accade fare menzione; ma di questo l’ho fatto, perché,
essendo opra di pittura, come le altre, m’è paruto a proposito.







cap. xxxiiii
della tausia, cioè lavoro a la damaschina.

hanno ancora i moderni ad imitazione degli antichi
rinvenuto una spezie di commettere ne’ metalli intagliati
d’argento o d’oro, faccendo in essi lavori piani o di mezzo o di basso rilievo; et in ciò grandemente gli hanno
avanzati. e cosí abbiamo veduto nello acciaio l’opere intagliate a la tausia altrimenti detta a la damaschina, per
lavorarsi di ciò in damasco e per tutto il levante eccellentemente. laonde veggiamo oggi di molti bronzi et ottoni e rami, commessi di argento et oro con arabeschi,
venuti di tali paesi; e negli antichi abbiamo veduto anelli
d’acciaio con mezze figure suvi e fogliami. e di questa
spezie di lavoro se ne sono fatte a’ dí nostri armadure da
combattere lavorate tutte d’arabeschi d’oro commessi e
similmente staffe, arcioni di selle e mazze ferrate; et ora
molto si costumano i fornimenti delle spade, de’ pugnali, de’ coltelli e d’ogni ferro che si voglia riccamente ornare e guernire; e si fa cosí: cavasi il ferro in sotto squadra e per forza di martello si commette l’oro in quello,
fattovi prima sotto una tagliatura a guisa di lima sottile,
sí che l’oro viene a entrare ne’ cavi di quella et a fermarvisi. poi con ferri si dintorna o con garbi di foglie o con
girare di quel che si vuole; e tutte le cose co’ fili d’oro
passati per filiera si girano per il ferro e col martello
s’amaccano e fermano nel modo di sopra. advertiscasi
nientedimeno che i fili siano piú grossi et i proffili piú
sottili, a ciò si fermino meglio in quegli. in questa professione infiniti ingegni hanno fatto cose lodevoli e tenute maravigliose: e però non ho voluto mancare di farne
ricordo, dependendo da ’l commettersi et essendo scultura e pittura, ciò è cosa che deriva da ’l disegno.







cap. xxxv
de le stampe di legno e de ’l modo di farle e del primo inventor loro e come con tre stampe si fanno le carte, che paiono disegnate e mostrano il lume, il mezzo e l’ombre.

il primo inventore delle stampe di legno di tre pezzi,
per mostrare, oltra il disegno, l’ombre, i mezzi et i lumi
ancora, fu ugo da carpi il quale ad imitazione delle
stampe di rame ritrovò il modo di queste, intagliandole
in legname di pero o di bossolo, che in questo sono eccellenti sopra tutti gli altri legnami. fecele dunque di tre
pezzi, ponendo nella prima tutte le cose proffilate e tratteggiate, nella seconda tutto quello che è tinto a canto al
proffilo con lo acquerello per ombra, e nella terza i lumi
et il campo, lasciando il bianco della carta invece di lume e tingendo il resto per campo. questa, dove è il lume
et il campo, si fa in questo modo: pigliasi una carta stampata con la prima dove sono tutte le proffilature et i tratti, e cosí fresca fresca si pone in su l’asse del pero, et
agravandola sopra con altri fogli che non siano umidi, si
strofina, in maniera che quella ch’è fresca lascia su l’asse
la tinta di tutti i proffili delle figure. et allora il pittore
piglia la biacca a gomma e dà in su ’l pero i lumi; i quali
dati, lo intagliatore gli incava tutti co’ ferri secondo che
sono segnati. e questa è la stampa, che primieramente si
adopera perché ella fa i lumi et il campo, quando ella è
imbrattata di colore ad olio; e per mezzo della tinta, lascia per tutto il colore, salvo che dove ella è incavata,
che ivi resta la carta bianca. la seconda poi è quella delle ombre, che è tutta piana e tutta tinta di acquerello, eccetto che dove le ombre non hanno ad essere, che quivi
è incavato il legno. e la terza, che è la prima a formarsi,
è quella dove il proffilato del tutto è incavato per tutto,
salvo che dove e’ non ha i proffili tocchi dal nero della
penna. queste si stampano al torculo, e vi si rimettono







sotto tre volte, ciò è una volta per ciascuna stampa, sí
che elle abbino il medesimo riscontro. e certamente che
ciò fu bellissima invenzione.
tutte queste professioni et arti ingegnose si vede che
derivano dal disegno, il quale è capo necessario di tutte,
e non l’avendo non si ha nulla. perché se bene tutti i segreti et i modi sono buoni, quello è ottimo per lo quale
ogni cosa perduta si ritrova, et ogni difficil cosa per esso
diventa facile, come potrete vedere nel leggere le vite
degl’artefici; i quali dalla natura e dallo studio aiutati,
hanno fatto cose sopra umane per il mezzo solo del disegno. e cosí faccendo qui fine alla introduzzione delle tre
arti, troppo piú lungamente forse trattate che nel principio non mi pensai, me ne passo a scrivere le vite.

i l fine della introduzzione







proemio delle vite
io non dubito punto che non sia quasi di tutti gli
scrittori commune e certissima opinione che la scultura
insieme con la pittura fussero naturalmente da i populi
dello egitto primieramente trovate, e ch’alcun’altri non
siano che attribuischino a’ caldei le prime bozze de’
marmi et i primi rilievi delle statue, come danno anco a’
greci la invenzione del pennello e del colorire. ma io
dirò bene che l’essere dell’una e dell’altra arte et il disegno, che è il fondamento di quelle, anzi l’istessa anima
che concepe e nutrisce in se medesima tutti i parti degli
intelletti, fusse perfettissimo in su l’origine di tutte l’altre cose, quando l’altissimo dio, fatto il gran corpo del
mondo et ornato il cielo de’ suoi chiarissimi lumi, discese con l’intelletto piú giú nella limpidezza dell’aere e
nella solidità della terra e, formando l’uomo, scoperse
con la vaga invenzione delle cose la prima forma della
scoltura e della pittura; dal quale uomo a mano a mano
poi (ché non si de’ dire il contrario) come da vero esemplare fur cavate le statue e le scolture e la difficultà
dell’attitudini e de i contorni, e per le prime pitture
(qual che elle si fussero) la morbidezza, l’unione e la discordante concordia che fanno i lumi con l’ombre. cosí
dunque il primo modello, onde uscí la prima imagine
dell’uomo, fu una massa di terra, e non senza cagione;
percioché il divino architetto del tempo e della natura,
come perfettissimo, volse mostrare nella imperfezzione
della materia la via del levare e dell’aggiugnere nel medesimo modo che sogliono fare i buoni scultori e pittori,
i quali ne’ lor modelli aggiungendo e levando, riducono
le imperfette bozze a quel fine e perfezzione ch’e’ vogliono. diedegli colore vivacissimo di carne, dove s’è
tratto nelle pitture poi da le miniere della terra gli istessi
colori, per contraffare tutte le cose che accaggiono nelle







pitture. bene è vero che e’ non si può affermare per certo quello che ad imitazione di cosí bella opera si facessino gli uomini avanti al diluvio in queste arti, avvegna
che verisimilmente paia da credere che essi ancora e
scolpissero e dipignessero d’ogni maniera; poi che belo,
figliuolo del superbo nebrot, circa cc anni dopo la
inondazione generale fece fare la statua donde nacque
poi la idolatria; e la famosissima nuora sua semiramis,
regina di babillonia, nella edificazione di quella città
pose tra gli ornamenti di quella, non solamente variate e
diverse spezie di animali ritratti e coloriti di naturale, ma
e la imagine di se stessa e di nino suo marito, e le statue
ancora di bronzo del suocero e della suocera e della antisuocera sua, come racconta diodoro, chiamandole co’
nomi de’ greci, che ancora non erano, giove, giunone
et ope. da le quali statue appresero per avventura i caldei a fare le imagini de’ loro dii; poi che  anni dopo,
rachel nel fuggire di mesopotamia insieme con jacob
suo marito, furò gli idoli di laban suo padre, come
apertamente racconta il genesi.
né furono però soli i caldei a fare sculture e pitture,
ma le fecero ancora gli egizzii, esercitandosi in queste
arti con tanto studio, quanto mostra il sepolcro maraviglioso dello antichissimo re simandio, largamente descritto da diodoro, e quanto arguisce il severo comandamento fatto da mosè nello uscire de lo egitto, cioè
che sotto pena della morte non si facessero a dio imagini alcune. costui nello scendere di su ’l monte, avendo
trovato fabricato il vitello dello oro et adorato solennemente dalle sue genti, turbatosi gravemente di vedere
concessi i divini onori alla imagine d’una bestia, non solamente lo ruppe e redusse in polvere, ma per punizione
di cotanto errore, fece uccidere da’ leviti molte migliaia
degli scelerati figliuoli di israel, che avevano commessa
quella idolatria. ma perché non il lavorare le statue, ma
lo adorarle era peccato sceleratissimo, e si legge nello







esodo che l’arte del disegno e delle statue, non solamente di marmo, ma di tutte le sorte di metallo, fu donata
per bocca di dio a beseleel della tribú di iuda e ad
oliab della tribú di dan, che furono que’ che fecero i
due cherubini d’oro et il candelliere e ’l velo e le fimbrie
delle veste sacerdotali e tante altre bellissime cose di getto nel tabernacolo, non per altro che per indurvi le genti
a contemplarle et adorarle.
da le cose dunque vedute inanzi al diluvio, la superbia degli uomini trovò il modo di fare le statue di coloro
che al mondo volsero che restassero per fama immortali.
et i greci, che diversamente ragionano di questa origine, dicono che gli etiopi trovarono le prime statue, secondo diodoro, e gli egizzii le presono da loro, e da
questi i greci, poiché insino a’ tempi di omero si vede
essere stato perfetta la scultura e la pittura, come fa fede
lo scudo d’acchille da quel divino poeta con tutta l’arte
piú tosto sculpito e dipinto che scritto. lattanzio firmiano favoleggiando le concede a prometeo, il quale a
similitudine del grande dio formò l’immagine umana di
loto; e da lui l’arte delle statue afferma essere venuta.
ma, secondo che scrive plinio, questa arte venne in egitto da gige lidio, il quale, essendo al fuoco e l’ombra di
se medesimo riguardando, subito con un carbone in mano contornò se stesso nel muro; e da quella età per un
tempo le sole linee si costumò mettere in opera senza
corpi di colore, sí come afferma il medesimo plinio; la
qual cosa da filocle egizzio con piú fatica e similmente
da cleante et ardice corinzio e da telefane sicionio fo
ritrovata. cleofante corinzio fu il primo appresso de’
greci che colorí, et apolodoro il primo che ritrovasse il
pennello. seguí polignoto tasio, zeusi e timagora calcidese, pithio et aglaufo tutti celebratissimi, e dopo questi il famosissimo apelle, da alessandro magno tanto
per quella virtú stimato et onorato, ingegnosissimo investigatore della calumnia e del favore; come ci dimostra







luciano, e come sempre fur quasi tutti e’ pittori e gli
scultori eccellenti, dotati dal cielo il piú delle volte, non
solo dell’ornamento della poesia, come si legge di pacuvio, ma della filosofia ancora, come si vide in metrodoro, perito tanto in filosofia quanto in pittura, mandato
da gli ateniesi a paulo emilio per ornar il trionfo, che
ne rimase a leggere filosofia a’ suoi figliuoli.
furono adunque grandemente in grecia esercitate le
sculture, nelle quali si trovarono molti artefici eccellenti,
e tra gli altri fidia ateniese, prasitele e policleto grandissimi maestri; cosí lisippo e pirgotele in intaglio di cavo
valsero assai; e pigmaleone in avorio di rilievo, di cui si
favoleggia, che a’ preghi suoi impetrò fiato e spirito alla
figura della vergine ch’ei fece. la pittura similmente
onorarono e con premii gli antichi greci e romani;
grandi a coloro che la fecero maravigliosa apparire, lo
dimostrarono col donare loro città e dignità grandissime.
fiorí talmente quest’arte in roma, che fabio diede
nome al suo casato sottoscrivendosi nelle cose da lui sí
vagamente dipinte nel tempio della salute, e chiamandosi fabio pittore. fu proibito per decreto publico che
le persone serve tal arte non facessero per le città, e tanto onore fecero le gente del continuo all’arte et agli artefici, che l’opere rare nelle spoglie de’ trionfi, come cose
miracolose, a roma si mandavono, e gli artefici egregi
erono fatti di servi liberi e riconosciuti con onorati premii dalle republiche. gli stessi romani tanta reverenzia
a tale arti portarono, che oltre il rispetto che nel guastare la città di siragusa volle marcello che s’avesse a uno
artefice famoso di queste, nel volere pigliare la città predetta ebbero riguardo di non mettere il fuoco a quella
parte dove era una bellissima tavola dipinta, la quale fu
di poi portata a roma nel trionfo con molta pompa. dove in spazio di tempo, avendo quasi spogliato il mondo,
ridussero gli artefici stessi e le egregie opere loro, delle







quali roma poi si fece sí bella, che invero le diedero
grande ornamento le statue pellegrine piú che le domestiche e particulari, che si sa che in rodi, città d’isola
non molto grande, furono piú di tre mila statue
<a>no<ve>rate fra di bronzo e di marmo. né manco ne
ebbero gli ateniesi, ma molto piú que’ di olimpia e di
delfo e senza alcun numero que’ di corinto, e furono
tutte bellissime e di grandissimo prezzo. non si sa egli
che nicomede re di licia, per l’ingordigia di una venere, che era di mano di prasitele, vi consumò quasi tutte
le ricchezze de’ popoli? non fece il medesimo attalo,
che per avere la tavola di bacco dipinta da aristide, non
si curò di spendervi dentro piú di sei mila sesterzii? la
qual tavola da lucio mummio fu posta, per ornarne pur
roma, nel tempio di cerere con grandissima pompa.
ma con tutto che la nobiltà di questa arte fusse cosí in
pregio, e’ non si sa però ancora per certo chi le desse il
primo principio. perché, come già si è di sopra ragionato, ella si vede antichissima ne’ caldei, certi la danno alli
etiopi et i greci a se medesimi l’attribuiscono, e puossi
non senza ragione pensare che ella sia forse piú antica
appresso a’ toscani, come testifica el nostro lion batista alberti, e ne rende assai buona chiarezza la maravigliosa sepoltura di porsena a chiusi, dove non è molto
tempo che si è trovato sotto terra, fra le mura del laberinto, alcune tegole di terra cotta, dentrovi figure di
mezzo rilievo, tanto eccellenti e di sí bella maniera che
facilmente si può conoscere l’arte non esser cominciata
appunto in quel tempo, anzi per la perfezzione di que’
lavori, esser molto piú vicina al colmo che al principio.
come ancora ne può far medesimamente fede il veder
tutto il giorno molti pezzi di que’ vasi rossi e neri aretini
fatti, come si giudica per la maniera, intorno a que’ tempi, con leggiadrissimi intagli e figurine et istorie di basso
rilievo, e molte mascherine tonde sottilmente lavorate
da maestri di quella età, come per l’effetto si mostra,







pratichissimi e valentissimi in tale arte. vedesi ancora
per le statue trovate a viterbo nel principio del pontificato d’alessandro vi, la scultura essere stata in pregio e
non picciola perfezzione in toscana; e come che e’ non
si sappia appunto il tempo che elle furon fatte, pure, e
dalla maniera delle figure e dal modo delle sepulture e
delle fabriche, non meno che dalle inscrizzioni di quelle
lettere toscane, si può verisimilmente conietturare che le
sono antichissime e fatte ne’ tempi che le cose di qua
erano in buono e grande stato. ma perché le antichità
delle cose nostre come de’ greci e delli etiopi e de’ caldei sono parimente dubbie, e per il piú bisogna fondare
il giudizio di tali cose in su le conietture, che ancor non
sieno talmente deboli che in tutto si scostino dal segno,
non però sono certe certe, io credo non mi esser punto
partito da ’l vero, e penso che ognuno che questa parte
vorrà discretamente considerare, giudicherà come io,
quando di sopra io dissi, il principio di queste arti essere
stata la istessa natura e l’innanzi, o modello, la bellissima
fabrica del mondo et il maestro quel divino lume, infuso
per grazia singulare in noi, il quale non solo ci ha fatti
superiori alli altri animali, ma simili (se è lecito dire) a
dio. e se ne’ tempi nostri e’ si è veduto (come io credo
per molti esempli poco inanzi poter mostrare) che i semplici fanciulli e rozzamente allevati ne’ boschi, in sullo
esempio solo di queste belle pitture e sculture della natura, con la vivacità del loro ingegno da per se stessi
hanno cominciato a disegnare, quanto piú si può e debbe verisimilmente pensare, que’ primi uomini, e’ quali
quanto manco erano lontani dal suo principio e divina
generazione, tanto erono piú perfetti e di migliore ingegno, essi da per loro, avendo per guida la natura, per
maestro l’intelletto purgatissimo, per esempio sí vago
modello del mondo, aver dato origine a queste nobilissime arti, e da picciol principio a poco a poco migliorandole, condottole finalmente a perfezzione? non voglio







già negare che e’ non sia stato un primo che cominciasse, ché io so molto bene che e’ bisognò che qualche volta e da qualcuno venissi il principio; né anche negherò
esser stato possibile che l’uno aiutassi l’altro et insegnassi et aprissi la via al disegno, al colore et al rilievo, perché io so che l’arte nostra è tutta imitazione della natura
principalmente e poi, per chi da sé non può salir tanto
alto, delle cose che da quelli che miglior maestri di sé
giudica sono condotte. ma dico bene che il volere determinatamente affermare chi costui o costoro fussero, è
cosa molto pericolosa a giudicare e forse poco necessaria a sapere, poiché veggiamo la vera radice et origine
donde ella nasce. perché, poi che delle opere che sono
la vita e la fama delli artefici, le prime e di mano in mano
le seconde e le terze, per il tempo che consuma ogni cosa venner manco, e non essendo allora chi scrivesse, non
potettono essere almanco per quella via conosciute da’
posteri, vennero ancora a essere incogniti gli artefici di
quelle; ma da che gli scrittori cominciorono a far memoria delle cose state inanzi a loro, non potettono già parlare di quelli de’ quali non avevano potuto aver notizia,
i·mmodo che primi appo loro vengono a esser quelli, de’
quali era stata ultima a perdersi la memoria. sí come il
primo de’ poeti per consenso comune si dice esser omero, non perché inanzi a lui non ne fussi qualcuno, che ne
furono, se bene non tanto eccellenti e nelle cose sue
istesse si vede chiaro, ma perché di que’ primi, tal quali
essi furono, era persa già dumila anni fa ogni cognizione. però, lasciando questa parte indietro, troppo per
l’antichità sua incerta, vegnamo alle cose piú chiare della loro perfezzione e rovina e restaurazione e per dir meglio rinascita, delle quali con molti miglior fondamenti
potreno ragionare.
dico adunque che egli è ben vero, che elle cominciorno in roma tardi, se le prime figure furono però, come
si dice, il simulacro di cerere fatto di metallo, de’ beni







di spurio cassio, il quale, perché macchinava di farsi re,
fu morto dal proprio padre senza respetto alcuno, e
continovarono l’arti della scultura e della pittura sino a
la consumazione de’ xii cesari. ma la fortuna quando
ella ha condotto altri a ’l sommo della ruota, o per
ischerzo o per pentimento il piú delle volte lo torna in
fondo. per il che, sollevatesi in diversi luoghi del mondo
quasi tutte le nazioni barbare contra i romani, ne seguí
fra non molto tempo non solamente lo abbassamento di
cosí mirabile imperio, ma la rovina del tutto e massimamente di roma stessa, con la quale rovinarono parimente gli eccellentissimi artefici, scultori, pittori et architetti,
lasciando l’arti e loro medesimi sotterrate e sommerse
fra le miserabili stragi e rovine di quella famosissima
città. ma prima andarono in mala parte la pittura e la
scoltura come arti che piú per diletto che per altro servivano, benché l’altra, ciò è l’architettura, come necessaria
et utile alla salute del corpo, di continuo ma non troppo
bene si essercitasse. e se non fusse stato che le sculture e
le pitture rappresentavano inanzi a gli occhi di chi nasceva di mano in mano coloro ch’erano onorati per darsi loro perpetua vita, se ne sarebbe tosto spento la memoria dell’une e dell’altre. là dove la conservarono per
le imagine e per le inscrizzioni poste nell’architetture
private, nelle publiche, ciò è negli anfiteatri, ne’ teatri,
nelle terme, negli acquedotti, ne’ tempii, negli obelisci,
ne’ colloss<e>i, nelle piramidi, negli archi, nelle conserve e negli erarii, e finalmente nelle sepulture medesime;
delle quali furono distrutte una gran parte da gente barbara et efferata, che altro non avevano d’uomo che l’effigie e ’l nome. questi fra gli altri furono i visigoti, i quali
avendo creato alarico loro re, assalirono l’italia e roma, e la saccheggiorno due volte senza rispetto di cosa
alcuna. il medesimo fecero i vandali venuti d’affrica
con genserico loro re; il quale, non contento a la roba e
prede e crudeltà che vi fece, ne menò in servitú le perso-







ne con loro grandissima miseria, e con esse eudossia,
moglie stata di valentiniano imperatore, stato amazzato
poco avanti da i suoi soldati medesimi. i quali, degenerati in grandissima parte da ’l valore antico romano, per
esserne andati gran tempo innanzi tutti i migliori in bisanzio con gostantino imperatore, non avevano piú costumi, né modi buoni nel vivere. anzi, avendo perduto
in un tempo medesimo i veri uomini et ogni sorte di
virtú, e mutato leggi, abito, nomi e lingue, tutte queste
cose insieme, e ciascuna per sé, avevano ogni bello animo et alto ingegno fatto bruttissimo e bassissimo diventare. ma quello che sopra tutte le cose dette fu di perdita e danno infinitamente a le predette professioni, fu il
fervente zelo della nuova religione cristiana; la quale,
dopo lungo e sanguinoso combattimento, avendo finalmente con la copia de’ miracoli e con la sincerità delle
operazioni, abbattuta et annullata la vecchia fede de’
gentili, mentre che ardentissimamente attendeva con
ogni diligenzia a levar via et a stirpare in tutto ogni minima occasione donde poteva nascere errore, non guastò
solamente o gettò per terra tutte le statue maravigliose e
le scolture, pitture, musaici et ornamenti de’ fallaci dii
de’ gentili, ma le memorie ancora e gl’onori d’infinite
persone egregie. alle quali, per gl’eccellenti meriti loro,
da la virtuosissima antichità erono state poste in publico
le statue e l’altre memorie. inoltre per edificare le chiese
a la usanza cristiana, non solamente distrusse i piú onorati tempii degli idoli, ma per far diventare piú nobile e
per adornare san piero, spogliò di colonne di pietra la
mole d’adriano, oggi detto castello s. agnolo, sí come
la antoniana di colonne e di pietre e di incrostature per
quella di s. paulo, e le terme deocliziane e di tito per
fare s. maria maggiore, con estrema rovina e danno di
quelle divinissime fabriche, quali veggiamo oggi guaste e
destrutte. avvenga che la religione cristiana non facessi
questo per odio che ella avesse con le virtú, ma solo per







contumelia et abbattimento degli dii de’ gentili; non fu
però che da questo ardentissimo zelo non seguisse tanta
rovina a queste ornate professioni, che se ne perdesse in
tutto la forma. e se niente mancava a questo grave infortunio, l’ira di totila contro a roma, che oltre a sfasciarla
di mura, e rovinar col ferro e col fuoco tutti i piú mirabili e degni edificii di quella, universalmente la bruciò tutta; e spogliatola di tutti i viventi corpi, la lasciò in preda
alle fiamme del fuoco, senza che <in> xviii giorni continovi si ritrovasse in quella vivente alcuno; abbatté e destrusse talmente le statue, le pitture, i musaici e gli stucchi maravigliosi che se ne perdé, non dico la maiestà
sola, ma la forma e l’essere stesso. per il che, essendo le
stanze terrene prima di stucchi, di pitture e di statue lavorate, con le rovine di sopra affogorno tutto il buono
che a’ giorni nostri s’è ritrovato. e coloro che successer
poi, giudicando il tutto rovina, vi piantarono sopra le vigne. di maniera che per essere le stanze rimaste sotto la
terra, le hanno i moderni nominate grotte, e grottesche
le pitture che vi si veggono al presente. finiti gli ostrogotti, che da narse furono spenti, abitandosi per le rovine di roma in qualche maniera pur malamente, venne
dopo cento anni costante secondo imperatore di costantinopoli, e ricevuto amorevolmente da i romani,
guastò, spogliò e portossi via tutto ciò che nella misera
città di roma era rimaso piú per sorte che per libera volontà di coloro che l’avevono rovinata. bene è vero che
e’ non potette godersi di questa preda, perché, da la
tempesta del mare trasportato nella sicilia, giustamente
occiso da i suoi, lasciò le spoglie, il regno e la vita, tutto
in preda della fortuna. la quale, non contenta ancora
de’ danni di roma, perché le cose tolte non potessino
tornarvi già mai, vi condusse una armata di saracini, a’
danni dell’isola; i quali e le robe de’ siciliani e le stesse
spoglie di roma se ne portorono in alessandria, con
grandissima vergogna e danno della italia e del cristia-







nesimo. e cosí tutto quello che non avevono guasto i
pontefici, e san gregorio massimamente, il quale si dice
che messe in bando tutto il restante delle statue e delle
spoglie degli edificii, per le mani di questo sceleratissimo greco finalmente capitò male. di maniera che, non
trovandosi piú né vestigio né indizio di cosa alcuna che
avesse del buono, gl’uomini che vennono appresso, ritrovandosi rozzi e materiali, e particularmente nelle pitture e nelle scolture, incitati dalla natura et assottigliati
dall’aria, si diedero a fare, non secondo le regole dell’arti predette, che non le avevano, ma secondo la qualità
degli ingegni loro. e cosí nacquero da le lor mani quei
fantocci e quelle goffezze, che nelle case vecchie ancora
oggi appariscono. il medesimo avvenne de la architettura; perché, bisognando pur fabricare et essendo smarrita
in tutto la forma et il modo buono per gl’artefici morti, e
per l’opere distrutte e guaste, coloro che si diedero a tale esercizio non edificavano cosa, che per ordine o per
misura avesse grazia, né disegno, né ragion alcuna. onde ne vennero a risorgere nuovi architetti, che delle loro
barbare nazioni fecero il modo di quella maniera di edifici ch’oggi da noi son chiamati tedeschi, i quali facevano alcune cose piú tosto a noi moderni ridicole, che a loro lodevoli; finché la miglior forma trovarono poi i
migliori artefici, come si veggono di quella maniera per
tutta italia le piú vecchie chiese, e non antiche, che da
essi furono edificate, sí com’in pisa la pianta del duomo
da buschetto greco da dulichio architetto, edificata nel
mxvi; a onore del quale furono fatti, per commemorazione del troppo esser valente in quella età rozza, questi
versi oggi in duomo di pisa alla sua sepoltura:
qvod vix mille bovm possent ivga ivncta movere
et qvod vix potvit per mare ferre ratis
bvscheti nisv qvod erat mirabile visv
dena pvellarvm tvrba levavit onvs







fu il duomo di milano fatto nella medesima maniera,
edificato l’anno , e quello di siena et infiniti edifici
alla tedesca di quella medesima sorte e molti palazzi e
varie fabriche, che per tutt’italia e fuor di essa si veggono; come san marco di vinegia, la certosa di pavia, il
santo di padova, san petronio di bologna, san martino
di lucca, il duomo di arezzo, la pieve, il vescovado
fatto finire da papa gregorio x piacentino della famiglia de’ visconti, e cosí il tempio di santa maria del fiore in fiorenza, fabbricato da arnolfo tedesco architettore.
stettero poi oltra le ruine di roma per le guerre sotterrati i modi delle sculture e de le pitture da le ruine di
totila fino a gl’anni di cristo mccl, nel qual tempo era
rimasto in grecia un residuo d’artefici che vecchi erano,
i quali facevano imagini di terra e di pietra, e dipignevano altre figure mostruose e col primo lineamento e col
campo di colore. e quegli per esser soli in tale professione, l’arte della pittura in italia portarono insieme col
musaico e con la scultura, e quella come sapevano, a
gl’uomini italiani insegnarono rozzamente.
onde gl’uomini di que’ tempi, non essendo usati a veder altra bontà né maggior perfezzione nelle cose, di
quelle ch’essi vedevano, solamente si maravigliavano e
quelle, ancora che baroncesche fossero, nondimeno per
le migliori apprendevano. pur gli spirti di coloro che nascevano, aitati in qualche luogo dalla sottilità dell’aria, si
purgarono tanto che nel mccl, il cielo, a pietà mossosi
de i belli ingegni che ’l terren toscano produceva ogni
giorno, gli ridusse a la forma primiera. e se bene gli
inanzi a loro avevano veduto residui di archi o di colossi
o di statue, o pili, o colonne storiate, nell’età che furono
dopo i sacchi e le ruine e gli incendi di roma, e’ non
seppono mai valersene o cavarne profitto alcuno, sino al
tempo detto di sopra; nel quale venuti su, come io diceva, ingegni piú begli, conoscendo assai bene il buono da







’l cattivo, abbandonando le maniere vecchie, ritornarono ad imitare le antiche, con tutta la industria et ingegno
loro. ma perché piú agevolmente si intenda quello che
io chiami vecchio et antico, antiche furono le cose inanzi
costantino, di corinto, d’atene e di roma, e d’altre famosissime città, fatte fino a sotto nerone, a i vespasiani,
traiano, adriano et antonino; percioché l’altre si chiamano vecchie, che da san silvestro in qua furono poste
in opera da un certo residuo de’ greci, i quali piú tosto
tignere che dipignere sapevano. perché, essendo in
quelle guerre morti gli eccellenti primi artefici, al rimanente di que’ greci, vecchi e non antichi, altro non era
rimaso che le prime linee in un campo di colore; come
di ciò fanno fede oggidí infiniti musaici, che per tutta
italia lavorati da essi greci si veggono, come nel duomo
di pisa, in san marco di vinegia, et ancora in altri luoghi; e cosí molte pitture, continovando, fecero di quella
maniera con occhi spiritati e mani aperte, in punta di
piedi, come si vede ancora in san miniato fuor di fiorenza, fra la porta che va in sagrestia e quella che va in
convento, et in santo spirito di detta città tutta la banda
del chiostro verso la chiesa, e similmente in arezzo, in
san giuliano et in san bartolomeo et in altre chiese, et
in roma in san pietro, nel vecchio, storie intorno intorno fra le finestre, cose ch’hanno piú del mostro nel lineamento, che effigie di quel che si sia.
di scultura ne fecero similmente infinite, come si vede ancora, sopra la porta di san michele a piazza padella di fiorenza, di basso rilievo, et in ogni santi e per
molti luoghi, sepolture et ornamenti di porte per chiese,
dove hanno per mensole certe figure per regger il tetto,
cose sí goffe e sí ree, e tanto malfatte di grossezza e di
maniera, che pare impossibile che imaginare peggio si
potesse. e di questa maniera n’è in roma sotto i tondi
nell’arco di costantino, che dà le storie di sopra, che furono da le spoglie di traiano smurate et a costantino in







onore della rotta data da lui a massenzio, quivi son poste; onde per non avere maestri mancandogli ripieno, fecero i maestri ch’alora tenevano il principato, que’ berlingozzi che si veggono nel marmo intagliati.
lavorarono ancora le chiese nuove di roma di musaico
alla greca, com’a santa prassedia la tribuna, et a santa
potenziana, il simile a santa maria nuova, in un medesimo modo, cosí a santa agnesa fuor di roma et a tutte le
onorate basiliche che a’ santi dedicato avevano, fin
ch’eglino di miglioramento accrebbero, sí che fecero la
tribuna di santo ianni e quella di santa maria maggiore,
e particularmente la tribuna della cappella maggiore di
san pietro di roma et infinite altre chiese e cappelle di
detta città. e, nell’antichissimo tempio di san giovanni
in fiorenza la tribuna delle otto facce, da la cornice fino
alla lanterna, lavorata di mano d’andrea taffi con la
medesima maniera greca, ma invero molto piú bella.
sino a qui mi è parso discorrere da ’l principio della
scultura e della pittura, e per adventura piú largamente
che in questo luogo non bisognava. il che ho io però fatto, non tanto trasportato dalla affezzione della arte,
quanto mosso dal benefizio et utile comune degli artefici miei. i quali avendo veduto in che modo ella, da piccol principio, si conducesse a la somma altezza e come
da grado sí nobile precipitasse in ruina estrema, e, per
conseguente, la natura di questa arte, simile a quella
dell’altre, che, come i corpi umani, hanno il nascere, il
crescere, lo invecchiare et il morire, potranno ora piú facilmente conoscere il progresso della sua rinascita; e di
quella stessa perfezzione, dove ella è risalita ne’ tempi
nostri. et a cagione ancora che se mai (il che non acconsenta idio) accadesse per alcun tempo, per la trascuraggine degli uomini o per la malignità de’ secoli o pure per
ordine de’ cieli, i quali non pare che voglino le cose di
quaggiú mantenersi molto in uno essere, ella incorresse
di nuovo nel medesimo disordine di rovina, possino







queste fatiche mie, qualunche elle si siano (se elle però
saranno degne di piú benigna fortuna), per le cose discorse innanzi e per quelle che hanno da dirsi, mantenerla in vita; o almeno dare animo a i piú elevati ingegni
di provederle migliori aiuti: tanto che con la buona volontà mia e con le opere di questi tali, ella abbondi di
quelli aiuti et ornamenti de’ quali (siami lecito liberamente dire il vero) ha mancato sino a quest’ora. ma tempo è di venire oggimai a la vita di giovanni cimabue; il
quale, sí come dette principio al nuovo modo del dipignere, cosí è giusto e conveniente che e’ lo dia ancora alle vite, nelle quali mi sforzerò di osservare il piú che si
possa l’ordine delle maniere loro, piú che del tempo.
senza descrivere però altrimenti le forme e fattezze degli
artefici, giudicando tempo perduto il circunscrivere con
le parole quello che manifestamente si può vedere negli
stessi ritratti loro, citati et assegnati da me, dovunque e’
si truovano.







giovanni cimabue
erano per l’infinito diluvio dei mali, che avevano cacciato al di sotto et affogata la misera italia, non solamente rovinate quelle che chiamar si potevano fabriche, ma,
quel che importava assai piú, spentone affatto tutto ’l
numero degli artefici, quando (come dio volse) nacque
nella città di fiorenza l’anno mccxl, per dare i primi lumi all’arte della pittura, giovanni cognominato cimabue, della famiglia de’ cimabuoi in quel tempo nobile; il
quale, crescendo, fu conosciuto non solamente dal padre ma da infiniti lo acume dello ingegno suo. dicesi
che, consigliato da molti, il padre deliberò farlo esercitare nelle lettere, e lo mandò a santa maria novella a un
maestro suo parente, il quale allora insegnava la gramatica ai novizii di quel convento; per il che cimabue, che
si sentiva non avere l’animo applicato a ciò, in cambio
dello studio tutto il giorno andava dipignendo in su i libri o altri fogli, uomini, cavalli, casamenti e diverse fantasie, spinto dalla natura che le pareva ricever danno a
non essere esercitata. avvenne che in que’ giorni erano
venuti di grecia certi pittori in fiorenza, chiamati da
chi governava quella città non per altro che per introdurvi l’arte della pittura, la quale in toscana era stata
smarrita molto tempo. laonde, avendo questi maestri
presi molte opere per quella città, cominciorono infra
l’altre la capella de’ gondi, allato a la principale in santa
maria novella, della quale oggi dal tempo la volta e le
facciate son molto spente e consumate; per il che cimabue, cominciato a dar principio a questa arte che gli piaceva, si fuggiva spesso da la scuola e tutto il giorno stava
a vedere lavorare que’ maestri; per il che fu giudicato
dal padre e da que’ greci che, se egli attendessi alla pittura, senza alcun dubbio egli verrebbe perfetto in quella
professione. fu aconcio con non sua piccola satisfazione







alla arte della pittura con que’ maestri e, di continuo
esercitandosi, in poco tempo la natura lo aiutò talmente,
che passò di gran lunga di disegno e di colorito e’ maestri che gl’insegnavano; nel che, inanimito per le lode
che egli si sentiva dare, messosi a maggior studio avanzò
la maniera ordinaria che egli aveva visto in coloro i quali, non si curando passar piú innanzi, avevon fatto quelle
opere nel modo che elle si veggono oggi; et ancora che
egli imitassi i greci, lavorò assai opere nella patria sua
onorando quella con le fatiche che vi fece, et acquestò a
se stesso nome et utile certo grandissimo. ebbe costui
per compagno et amico gaddo gaddi, il quale attese alla pittura con andrea taffi domestico suo, e levò da la
pittura gran parte della maniera greca nelle figure dipinte da lui, come ne fanno fede in fiorenza le prime opere
che egli lavorò, come il dossale dello altare di santa cecilia et, in santa croce, una tavola dentrovi una nostra
donna, che gli fu fatta dipignere da un guardiano di
quel convento amicissimo suo, la quale fu appoggiata in
un pilastro a man destra intorno al coro. la quale opera
fu cagione che, avendolo servito benissimo, e’ lo condusse in pisa in san francesco lor convento, e quivi fece
un san francesco scalzo, il quale fu tenuto da que’ popoli cosa rarissima, conoscendosi nella maniera sua un
certo che di nuovo e di miglior per l’aria delle teste e per
le pieghe de’ panni, che <piú> non avevon fatto qui infino allora que’ maestri greci nelle lor pitture sparse già
per tutta italia. cosí dunque prese pratica con questi
frati, i quali lo condussono in ascesi, dove nella chiesa
di san francesco lasciò una opera da lui cominciata, e
da altri pittori dopo la morta sua finita benissimo. costui lavorò nel castello di empoli nella pieve, et in santo
spirito di fiorenza nel chiostro, dove è dipinta alla greca da altri maestri tutta la banda di verso la chiesa, et
ove sono medesimamente lavorati di sua mano tre archetti fra quegli, dentrovi storie della vita di cristo. fece







poi nella chiesa di santa maria novella una tavola, dentrovi una nostra donna, la quale è posta in alto, fra la
cappella de’ rucellai e de’ bardi da vernia, con alcuni
angeli intorno ad essa, ne i quali, ancora che egli avesse
la vecchia maniera greca, tuttavolta si vede che e’ tenne
il modo et il lineamento della moderna. fu quest’opera
di tanta maraviglia ne’ populi di quel tempo, per non essersi veduto infino allora meglio, che di casa sua con le
trombe perfino in chiesa fu portata, con solennissima
processione, et egli premio straordinario ne ricevette. e
dicesi che, mentre cimabue ditta tavola dipigneva in
certi orti vicin’ a porta s. piero, non per altro che per
avervi buon lume e buon aere, e per fuggire la frequenzia de gli uomini, passò per la città di fiorenza il re carlo vecchio di angiò, figliuolo di lodovico, il quale andava al possesso della sicilia chiamatovi da urbano
pontefice, nimico capital di manfredi, e che fra le molte
accoglienze fattegli da gli uomini di quella città, e’ lo
condussero a vedere la tavola di cimabue, la quale, per
ciò ch’ancora non era stata veduta da alcuno, mostrandosi al re, subito vi concorsero tutti gli uomini e tutte le
donne di fiorenza, con grandissima festa e con la maggior calca del mondo. laonde, per l’allegrezza che n’ebbero i vicini, chiamarono quel luogo borgo allegri, il
quale col tempo messo fra le mura della città, sempr’ha
tenuto quel nome. or aveva la natura dotato cimabue
di bello e destro ingegno, di maniera che fu messo per
architetto, in compagnia di arnolfo tedesco, allora
nell’architettura eccellente, della fabrica di santa maria
del fiore in fiorenza, e tanto sotto di lui migliorò la pittura, che nel suo tempo eccellente e mirabile fu chiamata quell’arte, la quale infino a quell’età era stata sepolta.
visse cimabue anni sessanta, e lasciò molti discepoli di
quell’arte, e fra gli altri giotto di perfettissimo ingegno.
morí nel mccc, et in santa maria del fiore di fiorenza







gli fu dato sepoltura, et uno de’ nini gli fece questo epitaffio:
credidit vt cimabos pictvrae castra tenere
sic tenvit vivens nvnc tenet astra poli.

le case sue erano nella via del cocomero, nelle quali,
dopo lui (secondo si dice) abitò giotto suo discepolo.
dicono che la morte di costui dolse molto ad arnolfo, il
quale, con altri, inanzi fondò la chiesa di santa maria
del fiore di fiorenza, la quale fu una pianta bellissima
di quella maniera, e gira in circuito braccia dcclxxxii e
due terzi, e la lunghezza di quella è braccia cclx, che fu
di pietre forti squadrate, di dentro tutta lavorata, e di
fuori di marmi bianchi e neri e rossi incrostata et adorna; la qual costa insino al presente due millioni d’oro e
piú di   fiorini. né in cristianità si truova fabrica
moderna piú ornata di quella, sendovi molte statue e
nella facciata e nel campanile, fabricate da eccellenti
maestri. arnolfo dunque, rimasto solo, voltò le tre tribune sotto la cupola, oltra quel che s’è detto di sopra, a
onor e memoria del quale e della edificazione del tempio, oggi ancora si veggono fra il campanile e la chiesa,
su ’l canto, gli infrascritti versi di marmo in lettere tonde
intagliate:
annis millenis centvm bis octo nogenis
venit legatvs roma bonitate donatvs
qvi lapidem fixit fvndo simvl et benedixit
presvle francisco gestante pontificatvm
istvd ab arnvlfo templvm fvit aedificatvm
hoc opvs insigne decorans florentia digne
reginae coeli constrvxit mente fideli
qvam tv virgo pia semper defende maria

or, s’alla gloria di cimabue non avesse contrastato la







grandezza di giotto suo discepolo, sarebbe la fama sua
stata maggiore, come ne fa fede dante aligheri nella comedia sua alludendo nello xi canto del purgatorio a la
stessa inscrizzione della sepultura, e dicendo:
credette cimabue nella pittura
tener lo campo, et ora ha giotto il grido,
sí che la fama di colui oscura.
cimabue dunche fra tante tenebre fu prima luce della
pittura, e non solo nel lineamento delle figure, ma nel
colorito di quelle ancora, mostrando per la novità di tale
esercizio sé chiaro e celebratissimo. costui destò l’animo a i compatrioti suoi di seguirlo in sí difficile e bella
scienza, di che lode infinita merita egli per la impossibilità e per la grossezza del secolo in che nacque, e molto
piú che s’egli ritrovata l’avesse. e ciò fu cagione che
giotto, suo creato, mosso dalla ambizione della fama et
aiutato dal cielo e dalla natura, andò tanto alto col pensiero, ch’aperse la porta della verità a coloro che hanno
ridotto tal mestiero a lo stupore et a la maraviglia che
veggiamo nel secol nostro. il qual, avezzo ogni dí a vedere le maraviglie et i miracoli e le impossibilità degli artefici in questa arte, è condotto oggimai a tale che, di cosa
fatta da gli uomini, benché piú divina che umana sia,
punto non istupisce, e buon per coloro che lodevolmente s’affaticano se, in cambio d’esser lodati et ammirati,
non ne riportassero biasimo, et il piú delle volte vergogna.







andrea taffi
pittor fiorentino
avendo cominciato cimabue a dare all’arte della pittura disegno e forma migliore, fu di non poca maraviglia
a quegli che l’arte per pratica, piú che per istudio o per
scienza, esercitavano, non usandosi in que’ tempi mettere in opera altro, che il modo vecchio della maniera goffa greca, e non la profondità de l’arte della pittura, poco
nota ad andrea taffi fiorentino, eccellente maestro nel
musaico di que’ tempi, et in quella professione tenuto
divino da que’ popoli inetti, non pensando eglino che in
tale arte meglio operare si potesse. or essendo il musaico, per la perpetuità delle memorie, piú che l’altre pitture stimato da gli uomini, si partí da fiorenza andrea, et
a vinegia se n’andò, dove alcuni pittori greci lavoravano
in san marco opere di musaico; e con essi pigliando dimestichezza, con prieghi, con danari e con promesse, di
maniera operò, che a fiorenza condusse un maestro
apollonio pittor greco, il quale gli insegnò cuocere i vetri del musaico e fare lo stucco di quello, et in compagnia con andrea lavorò, nella tribuna di san giovanni,
la parte di sopra, dove sono le potestà, i troni e le dominazioni. dove andrea, piú dotto diventato, fece in ultimo il cristo sopra la banda della cappella maggiore,
onde famoso per tutta italia divenuto, e nella patria sua
raro e primo stimato, da’ suoi cittadini meritò onorato
premio. felicità certamente grandissima fu quella d’andrea, nascere in tempo che, goffamente operando, si stimasse quello che niente si doveva stimare. e nel vero
tutte l’età sempre ebbero per costume in tutte l’arti, e
particularmente nella pittura, avere in maggior pregio e
grado i pochi e rari, quantunque goffi fossero, che i molti saputi e veramente eccellenti, e quegli con estraordinari premi remunerare; come apertamente si vede nella







opera di quel fra iacopo di san francesco, che molte decine d’anni prima lavorò di musaico la scarsella dopo lo
altare nella detta chiesa di san giovanni.
ma poi che l’opere di giotto furono poste in paragone di quelle d’andrea e di cimabue, conobbero i popoli
la perfezzione dell’arte, vedendo la differenza ch’era da
la maniera prima di cimabue a quella di giotto nelle figure loro, e da gli imitatori dell’uno e dell’altro egregiamente fatte; laonde, seguendo gli altri di mano in mano
l’orme de’ lor maestri, alla bontà dove oggi siamo pervenuti sono, e da tanta bassezza al colmo delle meraviglie,
ch’oggi veggiamo, la pittura hanno inalzata. infelici secoli possono chiamarsi quegli che privi sono stati di cosí
bella virtú, la quale ha forza, quando è da dotta mano, o
in muro o in tavola, in superficie di disegno, o con colore lavorata, tenere gli animi fermi et attenti a risguardare
il magisterio delle opere umane, rappresentando la idea
e la imaginazione di quelle parti che sono celesti, alte e
divine, dove per pruova si mostra l’altezza dello ingegno
e le invenzioni dello intelletto; l’operazioni de i quali altamente riducono gli egregi spiriti et i valoros’ingegni a
la notizia delle cose della natura, et esprimendole nelle
pitture fanno fede delle grandezze del cielo ne gli ornamenti del mondo.
visse andrea anni lxxxi e morí inanzi a cimabue,
nel mccxciiii. e per la riputazione et onore che e’ si guadagnò co ’l musaico, per averlo egli prima d’ogni altro
arrecato et insegnato agli uomini di toscana in migliore
maniera, fu cagione che gaddo gaddi, giotto e gli altri
pittori moderni, fecero poi le eccellentissime opre di
quel magisterio, che hanno recato fama e nome a bellissimi ingegni. né mancò chi, dopo la morte sua, lo magnificò con cotale inscrizzione:






qvi giace andrea ch’opre leggiadre e belle
fece in tvtta fiorenza et ora e ito
a far vago lo regno delle stelle.







gaddo gaddi
pittor fiorentino
dimostrò gaddo, pittor fiorentino, in questo medesimo tempo, piú disegno nelle opere sue lavorate alla greca, e con grandissima diligenza condotte, che non fece
andrea taffi e gli altri pittori inanzi a esso, nascendo
questo da la amicizia e da la pratica dimesticamente tenuta con cimabue; perché, o per la conformità de’ sangui o per la bontà degli animi ritrovandosi tra loro congiunti d’una stretta benivolenzia, nella frequente
conversazione che avevano insieme e nel discorrere bene spesso amorevolmente sopra le difficultà della arte,
nascevano loro nell’animo concetti bellissimi e grandi,
generati da la sottile aria della città di firenze, la quale
producendo ordinariamente spiriti ingegnosi e gentili,
lieva loro del continuo d’attorno quel poco di ruggine e
di grossezza che ’l piú delle volte la natura non puote,
con la emulazione e co’ precetti che d’ogni tempo porgano i buon’artefici. e vedesi apertamente che le cose
conferite fra quegli, i quali nella amicizia di doppia scorza non sono coperti, si riducono a molta perfezzione. et
i medesimi nelle scienze che imparano, conferendo le
difficultà di esse, le purgano et assai piú le fanno limpide e chiare, onde se ne trae grandissima lode. e per lo
contrario, alcuni diabolicamente nella professione
dell’amicizia praticando, sotto spezie di verità, per invidia e per malizia i concetti loro defraudano, di maniera
che l’arti in quella eccellenza non riescono, che doverebbono se la carità abbracciasse gli ingegni de gli spiriti
gentili, come veramente strinse gaddo e cimabue, medesimamente andrea taffi e gaddo, che in compagnia
lo elesse per finire il musaico di san giovanni. dove
gaddo imparando fece poi i profeti che si veggono intorno intorno a quel tempio nei quadri sotto le finestre; i







quali avendo egli lavorati da sé solo, e con molto miglior
maniera, gli arrecarono fama grandissima. laonde cresciutogli l’animo e dispostosi a lavorare da sé solo, attese
continovamente a studiare la maniera greca accompagnata con quella di cimabue. e fra non molto tempo essendo venuto eccellente nella arte, da gli operai di santa
maria del fiore gli fu allogato il mezzo tondo dentro a la
chiesa, sopra la porta principale, dove egli lavorò di musaico la incoronazione di nostra donna, la quale da tutti i maestri, e forestieri e nostrali, fu giudicata la piú bella opera che si fusse veduta ancora per tutta la italia di
quel mestiero, conoscendosi in essa piú disegno, piú
giudizio e piú diligenzia, che in tutto il resto delle altre.
e cosí, mescolando gaddo quando il musaico e quando
la pittura, nell’una e nell’altra, fece molte opere nella
città e fuori assai ragionevoli, per le quali acquistò tal
credito, che per tenerlo in firenze, et averne seme, gli
dierono moglie di nobil gente; de la quale ebbe piú figliuoli, e tra gli altri taddeo, da lui dopo lo avergli insegnati i principii della arte, dato per discepolo a giotto,
co ’l quale venne poi buon maestro nella pittura.
ora io non mi distenderò in raccontare tutte l’opere
di gaddo, essendo le maniere ancora di questi maestri sí
dure nelle difficultà dell’arte, che non bisogna aver molta curiosità di quelle; atteso che l’estremità di coloro,
che hanno fatto grande utile all’artefici et all’arte, saranno secondo l’opre loro, con quella sottigliezza e curiosità ch’essi lavorarono, da noi sottilmente e curiosamente descritte. visse gaddo anni lxxiii e morí nel
mcccxii, et in santa croce fu, da taddeo suo figliolo,
con doloroso pianto sepolto, con questa inscrizzione:
hic manibvs talis fverat qvod forsan apelles
cessisset qvamvis graecia sic tvmeat.







margaritone
aretino pittore
entrò molto grande spavento ne’ vecchi maestri pittori, per le gran lode che gli uomini sentivano di cimabue e di giotto suo discepolo, che già per l’altrui terre
ancora s’udiva la grandezza, e ’l maraviglioso grido del
vago operar loro nella pittura. perché, sentendo i maestri pittori l’arte essere accompagnata dallo studio di
questi artefici, quegli che il supremo grado tenevano e
già da’ popoli erano adorati, venivano perdendo della
fama e del principato loro, tanti anni già posseduto. e,
fra gli uomini che alla greca lavoravano, era tenuto eccellente margaritone aretino, il quale lavorò a fresco in
arezzo molte tavole e molte pitture; et in san clemente,
badia de’ frati di camaldoli, oggi rovinata e spianata tutta, insieme con altri edifizii, per avere il duca cosimo
de’ medici non solo in quel luogo, ma intorno intorno a
quella città, disfatte le mura vecchie, le quali da guido
pietramalesco vescovo e padrone di quella città furon
già rifatte, et oggi per ordine di questo principe si vanno
gittando per terra e riducendo fortissime alla moderna.
aveva margaritone, non senza grandissimo tempo e fatica, quasi tutta questa chiesa dipinta in piú quadri, ne’
quali si vedevano figure grandi e piccole; et ancora che
elle fussino lavorate alla greca, ci si conosceva dentro un
buon giudizio et un grandissimo amore, come può far
fede quel che si vede di suo rimasto in quella città, e
massime in san francesco, dove ora è messa in uno ornamento moderno, in la cappella della concezzione,
una tavola dentrovi una nostra donna, tenuta da que’
frati in grandissima venerazione. fece nella medesima
chiesa, alla greca, un crocifisso grande, oggi posto in
quella cappella dove è la stanza degli operai, il quale è in
su l’asse dintornato la croce; e di questa sorte ne fece







molti per quella città. lavorò nelle monache di santa
margherita una opera che ora è posta nel tramezzo della
chiesa appoggiata a quello, et è una tavola con istorie di
figure piccole, da lui con assai miglior maniera, che le
grandi, <e con piú> diligenzia e grazia condotte. fece
per tutta la città pitture infinite, e fuori della città similmente, a sargiano, convento de’ frati del zoccolo; et in
una tavola un san francesco ritratto di naturale, et in
questa opera scrisse il suo nome, parendogli piú del solito aver bene operato. fece in legno un crocifisso grande
lavorato a la greca, il quale fu portato a firenze e posto
in santa croce tra la cappella de’ peruzzi e quella de’
giugni, sopra il pilastro che regge gli archi di quelle. et
a ganghereto, luogo sopra terra nuova in valdarno,
un’altra tavola di san francesco. ma abbandonò finalmente la pittura in vecchiezza, e diedesi a lavorare crocifissi grandi di legno tondi, e molti ne fece finché giunse all’età d’anni lxxvii, infastidito (per quel che si disse)
d’esser tanto vissuto, vedendo variato l’età e gli onori ne
gli artefici nuovi. fu sepolto margaritone nel duomo
vecchio fuori d’arezzo, in una cassa di trevertino, l’anno
mcccxvi, con questo epitaffio:
hic iacet ille bonvs pictvra margaritonvs
cvi reqviem dominvs tradat vbiqve pivs







giotto
pittor fiorentino
quello obligo istesso che hanno gli artefici pittori alla
natura, la quale continuamente per essempio serve a quegli che, cavando il buono da le parti di lei piú mirabili e
belle, di contrafarla sempre s’ingegnano, il medesimo si
deve avere a giotto. perché, essendo stati sotterrati tanti
anni dalle ruine delle guerre i modi delle buone pitture et
i dintorni di quelle, egli solo, ancora che nato fra artefici
inetti, con celeste dono, quella ch’era per mala via, resuscitò, e redusse ad una forma da chiamar buona. e miracolo fu certamente grandissimo che quella età e grossa et
inetta avesse forza d’operare in giotto sí dottamente, che
’l disegno, del quale poca o nessuna cognizione avevano
gli uomini di que’ tempi, mediante sí buono artefice, ritornasse del tutto in vita. e nientedimeno i principii di sí
grande uomo furono nel contado di fiorenza, vicino alla
città xiiii miglia. era l’anno mcclxxvi nella villa di vespignano uno lavoratore di terre, il cui nome fu bondone, il quale era tanto di buona fama nella vita e sí valente
nell’arte della agricoltura, che nessuno che intorno a
quelle ville abitasse era stimato piú di lui. costui, nello
aconciare tutte le cose, era talmente ingegnoso e d’assai,
che dove i ferri del suo mestiero adoperava, piú tosto
che rusticalmente adoperati e’ paressino, ma da una mano che gentil fussi d’un valente orefice o intagliatore,
mostravano essere esercitati. a costui fece la natura dono d’un figliuolo, il quale egli per suo nome alle fonti fece nominare giotto. questo fanciullo, crescendo d’anni,
con bonissimi costumi e documenti mostrava in tutti gli
atti, ancora fanciulleschi, una certa vivacità e prontezza
d’ingegno straordinario ad una età puerile. e non solo
per questo invaghiva bondone, ma i parenti e tutti coloro che nella villa e fuori lo conoscevano. per il che, sen-







do cresciuto giotto in età di x anni, gli aveva bondone
dato in guardia alcune pecore del podere, le quali egli
ogni giorno quando in un luogo e quando in un altro
l’andava pasturando, e venutagli inclinazione da la natura dell’arte del disegno, spesso per le lastre, et in terra
per la rena, disegnava del continuo per suo diletto alcuna cosa di naturale, o vero che gli venissi in fantasia. e
cosí avenne che un giorno cimabue, pittore celebratissimo, transferendosi per alcune sue occorrenze da fiorenza, dove egli era in gran pregio, trovò nella villa di vespignano giotto, il quale, in mentre che le sue pecore
pascevano, aveva tolto una lastra piana e pulita e, con un
sasso un poco apuntato, ritraeva una pecora di naturale,
senza esserli insegnato modo nessuno altro che dallo
estinto della natura. per il che fermatosi cimabue, e
grandissimamente maravigliatosi, lo domandò se volesse
star seco. rispose il fanciullo che, se il padre suo ne fosse contento, ch’egli contentissimo ne sarebbe. laonde
domandatolo a bondone con grandissima instanzia, egli
di singular grazia glielo concesse. et insieme a fiorenza
inviatisi, non solo in poco tempo pareggiò il fanciullo la
maniera di cimabue, ma ancora divenne tanto imitatore
della natura, che ne’ tempi suoi sbandí affatto quella
greca goffa maniera, e risuscitò la moderna e buona arte
della pittura, et introdusse il ritrar di naturale le persone
vive, che molte centinaia d’anni non s’era usato. onde,
ancor oggi dí, si vede ritratto, nella cappella del palagio
del podestà di fiorenza, l’effigie di dante alighieri, coetaneo et amico di giotto, et amato da lui per le rare doti
che la natura aveva nella bontà del gran pittore impresse; come tratta messer giovanni boccaccio in sua lode,
nel prologo della novella di messere forese da rabatta e
di giotto.furono le sue prime pitture nella badia di fiorenza, la cappella dello altar maggiore, nella quale fece
molte cose tenute belle; ma particularmente in una storia della nostra donna, quando ella è annunziata da







l’angelo, nella quale contrafece lo spavento e la paura,
che nel salutarla gabriello la fé mettere con grandissimo
timore quasi in fuga. et in santa croce quattro cappelle,
tre poste fra la sagrestia e la cappella grande: nella prima, e dove si suonono oggi le campane, vi è fatto di sua
mano la vita di san francesco, e l’altre due, una è della
famiglia de’ peruzzi e l’altra de’ giugni, et un’altra
dall’altra parte di essa cappella grande. nella cappella
ancora de’ baroncelli è una tavola a tempera, con diligenza da lui finita, dentrovi l’incoronazione di nostra
donna con grandissimo numero di figure picciole et un
coro d’angeli e di santi, fatta con diligenzia grandissima,
et in lettere d’oro scrittovi il nome suo. onde gli artefici,
che consideraranno in che tempo questo maraviglioso
pittore, senza alcun lume della maniera, diede principio
al buon modo di disegnare e del colorire, saranno sforzati averlo in perpetua venerazione. sono ancora in detta chiesa altre tavole, et in fresco molte altre figure, come sopra il sepolcro di marmo di carlo ma<r>supini
aretino, un crocifisso con la nostra donna e san giovanni e la magdalena a’ piè della croce. e da l’altra banda della chiesa, sopra la sepoltura di lionardo aretino,
una nunziata verso l’altare maggiore, la quale è stata ricolorita da altri pittori moderni, come nel refettorio uno
albero di croce e storie di san lodovico et un cenacolo;
e nella sagrestia, ne gli armarii, storie di cristo e di san
francesco. nel carmino, alla cappella di san giovanni
batista, lavorate in fresco tutte le storie della vita sua, e
nella parte guelfa di fiorenza una storia della fede cristiana in fresco, dipinta perfettissimamente. fu condotto ad ascesi a finir l’opera cominciata da cimabue, dove
passando da arezzo lavorò nella pieve la cappella di san
francesco sopra il battesimo, et in una colonna tonda,
vicino a un capitello corinzio antico bellissimo, dipinse
un san francesco e san domenico. al duomo fuor
d’arezzo una cappelluccia, dentrovi la lapidazione di







santo stefano con bel componimento di figure. finite
queste opere si condusse ad ascesi, a l’opra cominciata
da cimabue, dove acquistò grandissima fama, per la
bontà delle figure che in quella opera fece, nelle quali si
vede ordine, proporzione, vivezza e facilità donatagli
dalla natura e dallo studio accresciuta, percioché era
giotto studiosissimo e di continuo lavorava. et allora
dipinse nella chiesa di santa maria de gli agnoli e, nella
chiesa d’ascesi de’ frati minori, tutta la chiesa dalla banda di sotto. sentí tanta fama e grido di questo mirabile
artefice papa benedetto xii da tolosa che, volendo fare
in san pietro di roma molte pitture per ornamento di
quella chiesa, mandò in toscana un suo cortigiano, che
vedesse che uomo era questo giotto e l’opere sue, e non
solamente di lui, ma ancora degli altri maestri che fussino tenuti eccellenti nella pittura e nel musaico. costui,
avendo parlato a molti maestri in siena, et avuti disegni
da loro, capitò in fiorenza per vedere l’opere di giotto
e pigliar pratica seco; e cosí una mattina, arrivato in bottega di giotto che lavorava, gli espose la mente del papa
et in che modo e’ si voleva valere dell’opera sua. et in
ultimo lo richiese che voleva un poco di disegno per
mandarlo a sua santità. giotto, che cortesissimo era,
squadrato il cortigiano prese un foglio di carta et in
quello, con un pennello che egli aveva in mano tinto di
rosso, fermato il braccio al fianco per farne compasso e
girato la mano, fece un tondo sí pari di sesto e di proffilo, che fu a vederlo una maraviglia grandissima. e poi,
ghignando, volto al cortigiano gli disse: «eccovi il disegno». tennesi beffato il mandato del papa, dicendo:
«ho io <a> avere altro disegno che questo?» rispose
giotto: «assai e pur troppo è quel che io ho fatto: mandatelo a roma insieme con gli altri e vedrete se sarà conosciuto». partissi il cortigiano da giotto, e quanto e’
pigliasse mal volentieri questo assunto, dubitando non
essere uccellato a roma, ne fece segno co ’l non esser sa-







tisfatto nel suo partire; pure, uscito di bottega e mandato al papa tutti e’ disegni, scrivendo in ciascuno il nome
e di chi mano egli erano, tanto fece nel tondo disegnato
da giotto e nella maniera che egli l’aveva girato, senza
muovere il braccio e senza seste, fu conosciuto dal papa
e da molti cortigiani intendenti quanto egli avanzasse di
eccellenzia tutti gli altri artefici de’ suoi tempi. e perciò,
divulgata<s>i questa cosa, ne nacque quel proverbio familiare e molto ancora ne’ nostri tempi usato: «tu sei
piú tondo che l’o di giotto». il quale proverbio non solo per il caso donde nacque si può dir bello, ma molto
piú per il suo significato, che consiste nella ambiguità
del tondo, che oltra a la figura circulare perfetta significa ancora tardità e grossezza d’ingegno. fecelo dunque
il predetto papa venire a roma, onorandolo grandemente e con premi riconoscendolo, dove fece la tribuna di
san pietro et uno angelo di sette braccia, dipinto sopra
l’organo, e molte altre pitture, parte ristaurate da altri a’
nostri dí, e parte nel rifondare le mura nuove, disfatte, e
traportate da lo edificio del vecchio san piero fin sotto
l’organo; come una nostra donna che era in su<r> un
muro, il quale, perché ella non andasse per terra, fu tagliato attorno et allacciato co’ travi e ferri, e murata di
poi per la sua bellezza dalla pietà et amore che portava
all’arte il gentilissimo messer niccolò acciaiuoli, dottore fiorentino, con altre restaurazioni moderne di pittura
e di stucchi per abellire questa opera di giotto. fu di
sua mano la nave del musaico, fatta sopra le tre porte
del portico, nel cortile di san pietro, la quale fu sí maravigliosa, et in quel tempo di tal disegno, d’ordine e di
perfezzione, che le lode universalmente datele da gli artefici e da altri intendenti ingegni meritamente se le convengono. fu chiamato a napoli dal re ruberto, il quale
gli fece fare in santa chiara, chiesa reale edificata da lui,
alcune cappelle, nelle quali molte storie del vecchio e
nuovo testamento si veggono. dove ancora, in una







cappella, sono molte storie dell’apocalisse, ordinategli
(per quanto si dice) da dante, fuor uscito allora di firenze e condotto in napoli anch’egli per le parti. nel
castello de l’uovo fece ancora molte opere, e particularmente la cappella di detto castello. e fu sí da quel re
amato, che oltra la pittura pigliò grandissimo piacere del
suo ragionamento, avendo egli alcuni motti et alcune risposte molto argute, come fu quando dicendogli un
giorno il re che lo voleva fare il prim’uomo di napoli,
«e per ciò», gli rispose giotto, «son io alloggiato vicino
a porta reale per esser il primo di napoli». et un’altra
volta, dicendogli il re: «giotto, s’io fusse in te, ora che fa
caldo, tralasserei un poco il dipignere», rispose: «et io,
se fussi in voi, farei il medesimo». fecegli dunque fare
molte cose in una sala che il re alfonso primo ruinò per
fare il castello, e cosí nella incoronata. dicesi che gli fu
fatto dal re dipignere per capriccio il suo reame, per che
giotto gli dipinse uno asino imbastato, che teneva a’
piedi un altro basto nuovo e, fiutandolo, faceva segno di
desiderarlo; e su l’uno e l’altro basto era la corona reale
e lo scettro della podestà. domandato dunque giotto
da ’l re, nel presentargli questa pittura, de ’l significato
di quella, rispose tali i sudditi suoi essere e tale il suo regno, nel quale ogni giorno nuovo signore desideravano.
ora, partitosi da napoli, fu intertenuto in roma dal signor malatesta da rimini, che condottolo nella sua città
moltissime cose nella chiesa di san francesco gli fece dipignere; le quali da sigismondo, figliuolo di pandolfo,
che rifece la chiesa tutta di nuovo, furono guaste e rovinate. fece ancora nel chiostro di detto luogo, a l’incontro della facciata della chiesa, la istoria della beata michilina a fresco, che fu una delle piú belle et eccellenti
cose che giotto facesse, per le leggiadrissime considerazioni che ebbe questo rarissimo artefice nel dipignerla.
perché, oltra la bellezza de’ panni, e la grazia e la vivezza
delle teste de gli uomini e delle donne, che sono vivissi-







me e miracolose, egli è cosa singularissima una giovane
che v’è, bellissima quanto piú esser si possa, la quale,
per liberarsi da la calumnia dello adulterio, giura sopra
di un libro, con gli occhi fissi negli occhi del proprio
marito, che giurar la faceva per diffidanza d’un figliuol
nero partorito da lei, il quale in nissun modo che suo
fusse poteva credere. costei (cosí come il marito mostra
lo sdegno e la diffidenza nel viso) fa conoscere, con la
pietà della fronte e de gli occhi, a coloro che intentissimamente la contemplano, la innocenzia e la simplicità
sua, et il torto che se le faceva in farla giurare, e nel publicarla a torto per meretrice. medesimamente grandissimo affetto fu quel ch’espresse questo ingegnosissimo
artefice in un infermo di certe piaghe; dove tutte le femmine che vi sono dattorno, offese dal puzzo, fanno certi
torcimenti schifosi, i piú graziati del mondo. et in un altro quadro vi si veggono scorti bellissimi fra una quantità di poveri attratti; et è maravigliosissimo l’atto che fa
la sopradetta beata a certi usurai, che le sborsano i danari della vendita delle sue possessioni, per dargli a’ poveri, e le pare che i denari di costor putino; e vi è uno che,
mentre quegli annovera, pare ch’accenni al notaio che
scriva, e co ’l tenere le mani sopra i denari, fa conoscere,
con garbatissima considerazione, l’affezzione e l’avarizia
sua. mostrò giotto in tre figure, che in aria sostengano
l’abito di san francesco, figurate per l’obedienza e la
pazienzia e la povertà, molta bella maniera di panni, i
quali con bello andare di pieghe, morbidamente colorite, fanno conoscere a coloro che le mirano, che egli era
nato per dar luce all’arte della pittura. ritrasse di naturale il signor malatesta in una nave, che pare vivissimo;
et alcuni marinai et altre genti che, di prontezza e di affetto nelle attitudini loro, fanno conoscere l’eccellenzia
di giotto, come si vede in una figura, che parlando con
alcuni si mette una mano al viso, sputando in mare. e
certamente, fra tutte le cose fatte da giotto in pittura,







questa si può dire essere una delle migliori, perché non
vi è figura, in cosí gran numero di figure, che non abbia
in sé grandissimo e bell’artificio, e non sia posta con capricciosa attitudine. e però non mancò il signor malatesta, vistosi nascere nella sua città una delle piú belle cose
del mondo, premiarlo e magnificamente lodarlo. finiti i
lavori di quel signore, pregato da un prior fiorentino,
che allora nella chiesa di san cataldo, in quella città, era
da’ suoi superiori mandato, che egli volesse dipignerli,
fuor della porta della chiesa, un san tomaso d’aquino
che a’ suoi frati leggesse la lezzione, esso per l’amicizia
che seco aveva non mancò di satisfarlo, faccendoli una
pittura molto lodevole. e di quivi partito andò a ravenna, et in san giovanni vangelista fece una cappella a
fresco lodata molto. tornossi poi con grandissimo onore e con grandissima facultà a fiorenza, dove in san
marco fece un crocifisso in sul legno grande lavorato a
tempera, maggiore che ’l naturale, in campo d’oro, il
quale fu messo a mano destra in chiesa; et un simile ne
fece in santa maria novella, sul quale puccio capanna
suo creato in compagnia di lui lavorò, et ancora oggidí è
locato sopra la porta maggiore nell’intrata della chiesa.
dipinse in fresco nel medesimo luogo un san lodovico,
sopra al tramezzo della chiesa a man destra, sotto la sepoltura de’ gaddi; e ne’ frati umiliati in ogni santi una
cappella e quattro tavole. e fra l’altre una, dentrovi una
nostra donna, con molti angeli attorno et il figliuolo in
braccio; et un crocifisso grande in legno, da ’l quale
puccio capanna, pigliando il disegno, molti per tutta
italia ne lavorò, avendo presa molto la pratica e la maniera di giotto. nel tramezzo della chiesa in detto luogo
è appoggiata una tavolina a tempera, dipinta di mano di
giotto con infinita diligenza e con disegno e vivacità
dentrovi la morte di nostra donna, con gli apostoli che
fanno l’essequie, e cristo che l’anima in braccio tiene;
da gl’artefici pittori molto lodata, e particularmente da







michel agnolo buonaroti, attribuendole la proprietà
della storia essere molto simile al vero. oltra che le attitudini nelle figure con grandissima grazia dello artefice
sono espresse. e veramente fu in que’ tempi un miracolo
il vedere in giotto tanta vaghezza nel dipignere e considerare ch’egli avesse appreso quest’arte senza maestro.
avvenne che, per aver giotto nel disegno fatto una
bellissima pratica, li fu fatto fare molti disegni, e non solamente per pitture, ma per fare delle sculture ancora;
come quando l’arte de’ mercatanti volse far gettar di
bronzo le porte del batisteo di san giovanni, egli disegnò per andrea pisano tutte le storie di san giovanni
batista, ch’è quella porta che volta oggi verso la misericordia. ma quanto e’ valesse nella architettura lo dimostrò nel modello del campanile di santa maria del fiore,
che essendo mancato di vita arnolfo todesco, capo di
quella fabrica, e desiderando gli operai di quella chiesa,
e la signoria di quella città, che si facesse il campanile,
giotto ne fece fare co ’l suo disegno un modello di quella maniera todesca che in quel tempo si usava, e per
averlo egli ben considerato, inoltre disegnò tutte le storie che andavano per ornamento in quella opera. e cosí
scompartí di colori bianchi, rossi e neri in sul modello,
tutti que’ luoghi dove avevano andare le pietre et i fregi,
con grandissima diligenzia, et ordinò che ’l circuito da
basso fussi in giro di larghezza de braccia , ciò è
braccia  per ciascuna faccia e l’altezza braccia ;
nella quale opera fu messo mano l’anno mcccxxxiiii e
seguitata del continuo, ma non sí che giotto la potessi
veder finita, interponendosi la morte sua. mentre che
questa opera si andava fabricando, fece egli, nelle monache di san giorgio, una tavola, e nella badia di fiorenza, in uno arco sopra la porta di dentro alla chiesa,
tre mezze figure, oggi dalla ignoranzia d’uno abbate fatte imbiancare per illuminare la chiesa. nella sala grande
del podestà di fiorenza, per mettere paura a i popoli di-







pinse il commune ch’è rubato da molti; dove in forma di
giudice con lo scettro in mano a sedere lo figura, e le bilance pari sopra la testa, per le giuste ragioni ministrate
da esso, et aiutato da quattro figure, dalla fortezza con
l’animo, dalla prudenzia con le leggi, dalla giustizia con
l’armi e dalla temperanza con le parole; pittura bella et
invenzione garbata, propria e verisimile. partissi di fiorenza per fare nel santo di padova alcune cappelle, dove
molto dimorò, perché fece ancora nel luogo dell’arena
una gloria mondana, la quale gli diede molto onore. et
a milano trasferitosi quivi ancor lavorò, et a fiorenza ritornatosi, alli viii di gennaio nel mcccxxxvi rese l’anima
a dio, onde da gli artefici pianto et a’ suoi cittadini assai
doluto, non senza portarlo alla sepoltura con quelle esequie onorevoli che a una tanta virtú com’era quella di
giotto si convenissi, et a una patria come fiorenza, degna d’uno ingegno mirabile come il suo. e cosí quel
giorno non restò uomo, piccolo o grande, che non facesse segno con le lacrime o co ’l dolersi della perdita di
tanto uomo. il quale, per le rare virtú che in lui risplenderono, meritò, ancora che e’ fosse nato di sangue vile,
lode e fama certo chiarissima.
il campanile di santa maria del fiore fu seguitato e tirato avanti da taddeo gaddi suo discepolo, in su lo
stesso modello di giotto. et è opinione di molti, e non
isciocca, che egli desse opera alla scoltura ancora, attribuendogli ch’e’ facesse due storiette di marmo che sono
in detto campanile, dove si figurano i modi et i principii
dell’arti, ancora che altri dichino solamente il disegno di
tali storie essere di sua mano. restò in memoria della
sua sepoltura in santa maria del fiore, dalla banda sinistra entrando in chiesa, un mattone di marmo, dove è
sepolto il corpo suo.
i discepoli suoi furono taddeo sopradetto e puccio
capanna, che in rimini nella chiesa di san cataldo de’
frati predicatori, dipinse un voto d’una nave che par che







affoghi nel mare, con gente che gettano le robe nel mare. et evvi puccio di naturale, fra un buon numero di
marinari. fu ancora suo discepolo ottaviano da faenza,
che in san giorgio di ferrara, luogo de’ monaci di monte oliveto, dipinse molte cose; et in faenza sua patria,
dove egli visse e morí, dipinse nello arco sopra la porta
di san francesco una nostra donna con san piero e
san paulo. e guglielmo da forlí, che fece molte opere,
e particularmente la cappella di san domenico nella sua
città. furono similmente creati di giotto simon sanese,
stefano fiorentino e pietro cavallini romano, et altri infiniti, i quali molto alla maniera et alla imitazione di lui
s’accostarono. restò nelle penne di chi scrisse a suo
tempo, e poi, tanta maraviglia del nome suo, per esser
stato primo a ritrovare il modo di dipignere, perduto
inanzi lui molti anni, che dal magnifico lorenzo vecchio de’ medici, facendosi egli di questo maestro ogni
giorno piú maraviglia, meritò d’avere in santa maria del
fiore la effigie sua scolpita di marmo; e dal divino uomo
messer angelo poliziano lo infrascritto epitaffio in sua
lode, acciò che quegli che verranno eccellenti e rari in
qual si voglia professione, debbino valorosamente esercitarsi per avere di sí fatte memorie, meritandole, in lode
loro dopo la morte, come fe’ giotto:
ille ego svm per qvem pictvra extincta revixit
cvi qvam recta manvs tam fvit et facilis
natvrae deerat nostrae qvod defvit arti
plvs licvit nvlli pingere nec melivs
miraris tvrrim egregiam sacro aere sonantem?
haec qvoqve de modvlo crevit ad astra meo
deniqve svm iottvs. qvid opvs fvit illa referre?
hoc nomen longi carminis instar erit.







stefano
pittor fiorentino
era tanta la fama della nuova pittura, e tanto erano
onorati gli artefici di quella per le maraviglie che giotto
faceva, a paragone di quelli che inanzi a lui in muri et in
tavole avevano operato, che molti giovani, pronti e volonterosi, si mettevano ad imparar tale arte, scioperandosi da tutto il resto de gli essercizii; e sentendo il bene
che del continuo ne traevano, volentieri vi perseveravano. fra i quali fu stefano pittor fiorentino, il quale con
l’opere sue di gran lunga passò coloro che prima di lui
s’erano affaticati nell’arte, mostrando il valor suo essere
di tanta intelligenzia in tale esercizio, quanto di minore
gli inanzi a lui erano stati. imparò stefano l’arte della
pittura da giotto, il quale l’amò molto per li costumi
buoni, e per l’assiduità ch’e’ mostrava in ogni sua azzione che per tale essercizio facesse. laonde in poco tempo, dopo la morte di giotto, lo avanzò di maniera, d’invenzione e di disegno talmente, che ne gli artefici vecchi
può veramente darsigli il vanto, poi ch’egli tolse a tutti
l’onore et il pregio. costui dipinse a fresco, in pisa, la
nostra donna del campo santo; et in fiorenza nel chiostro di santo spirito in tre archetti a fresco lavorò di sua
mano, nell’uno de i quali è la trasfigurazione di cristo
con mosè et elia et i tre discepoli. dove stefano, imaginandosi lo splendore che abbagliò quegli, figurandogli
in straordinarie attitudini, cercò avviluppargli di panni,
e nuove pieghe facendo, tentava ricercare sotto lo ignudo della figura. fecevi sotto la storia quando cristo libera la indemoniata, dove tirò in prospettiva uno edificio
perfettamente, di quella maniera allora poco nota, et a
destra forma et a miglior cognizione la ridusse; quivi,
con giudicio straordinario modernamente operando
d’arte, d’invenzione, di proporzione e di giudizio nelle







colonne, nelle porte, nelle finestre e nelle cornici, si dimostrò talmente eccellente, e da gli altri maestri diverso,
che mi pare che non se gli disconvenga il titolo d’accorto e di savio investigatore della nuova maniera moderna.
imaginossi costui, fra l’altre cose ingegnose, una salita
di scale molto difficili, le quali in pittura e di rilievo murate, et in ciascun modo fatte, hanno disegno, varietà et
invenzione garbatissima. sotto questa, nell’altro archetto, è una storia di cristo quando libera san pietro da ’l
naufragio, ov’egli par che gridi: «domine salva nos, perimus»; cosa giudicata molto piú bella dell’altre, essendovi, oltra la morbidezza de’ panni e la dolcezza
dell’aria nelle teste delle figure, lo spavento della fortuna
del mare, e gli apostoli percossi da diversi moti e fantasmi marini, e figurati con attitudini molto proprie e tutte
bellissime. e benché il tempo abbia consumato le fatiche che fece, si conosce abbagliatamente però che si difendono da la furia de’ venti e da l’onde del mare; cosa
che restando a gli artefici moderni per opra eguale a i
meriti, e degna di singularissima lode, dovette certo, ne’
tempi suoi, parer miracolo in tutta toscana. dipinse nel
primo chiostro di santa maria novella un san tomaso
d’aquino allato a una porta, dove fece ancora un crocifisso, il quale è stato da altri pittori per rinovarlo in mala
maniera condotto. lasciò similmente una cappella in
chiesa, cominciata e non finita, e molto consumata dal
tempo; nella quale si vede quando gli angeli, per la superbia di lucifero, piovvero giú in forme diverse, nelle
quali, con quella fatica che egli poté, fece gli scorti nelle
figure. et egli fu il primo che in tale difficultà mostrasse
in parte quel che oggi veggiamo fare da gli spiriti egregii
di tal mestiero; onde coloro lo chiamarono per sopranome scimia della natura, contrafacendo quella tanto propria e vivacemente, che ancora oggi da que’ che lo veggono è tenuto il medesimo.
fu costui condotto a milano, dove lavorando a molte







cose diede principio, ma finir non le potette, essendosi
per la mutazione dell’aria ammalato di sorte, che gli
convenne tornare a fiorenza. dove, essendo ritornato
nella sua prima sanità, non passò molto tempo che fu
condotto ad ascesi; e quivi cominciò una storia, e mezza
la finí, la quale lavorò con somma diligenzia e con sommo amore. indi, ritornato a fiorenza per alcune faccende, dipinse a’ gianfigliazzi lungo arno, fra la casa loro e
’l ponte alla carraia, un tabernacolino picciolo in un
canto che v’è, dove figurò con tal diligenzia una nostra
donna, alla quale, mentre ella cuce, un fanciullo vestito
che siede porge uno uccello; che per picciolo che sia il
lavoro, non manco merita lode che si faccino l’opere
maggiori e da lui piú maestrevolmente lavorate.
stimasi che maso detto giottino fosse suo figliuolo,
benché molti, per l’allusione del nome e del vocabolo, lo
tenghino figliuol di giotto. ma io, per alcuni stratti
ch’ho visto, e per certi ricordi di buona fede scritti da
lorenzo ghiberti e da domenico del grillandaio, piú
tosto credo ch’e’ fosse figliuolo di stefano che di giotto.
egli fu certamente molto parco e costumato nel vivere e
nella virilità sua rese l’anima al cielo, avendosi acquistato con l’opere grandissima fama. puossi attribuire a costui che dopo giotto ponesse la pittura in grandissimo
miglioramento, perché nella invenzione fu molto vario
da lo stile e da la maniera di giotto. e fu piú unito ne’
colori e piú sfumato che tutti gli altri, e non ebbe paragone di diligenza ne’ tempi suoi. e quegli scorti ch’e’ fece, ancora che cattiva maniera in essi per la difficultà del
farli mostrasse, nondimeno chi è investigatore delle prime difficultà ne gli esercizii, merita molto piú nome che
color che seguono con qualche piú ordinato componimento. certamente grande obligo si dee avere a stefano,
perché chi camina al buio e mostra la via e gli altri rincuora, è cagione che, scoprendo i passi difficili di quella,
da ’l cattivo camino, con spazio di tempo, si pervenga a







’l desiderato fine. laonde coloro che con giudicio considereranno l’opere ch’e’ fece nel tempo dell’oscurità
dell’arte, averanno non manco grado alle sue fatiche che
oggi s’abbia a chi apertamente dimostra i lumi della facilità nelle pitture eccellenti. furono l’opere di stefano lavorate nel mcccxxxvii, e visse xxxix anni, et in santo
spirito di fiorenza fu nella sua sepoltura riposto con
questo epitaffio:
stefano florentino pictori facivndis imaginibvs ac
colorandis figvris nvlli vnqvam inferiori affines
moestissimi pos<vervnt>. vix<it> an<nos> xxxix







ugolino
pittor sanese
fu felicissima l’età di giotto per tutti coloro che dipingevano, perché in quella i popoli, tirati dalla novità e
dalla vaghezza dell’arte, che già era ridotta da gli artefici
in maggior grado, avendo le religioni di san domenico e
di san francesco finito di fabricare le muraglie de’ conventi e delle chiese loro, et in quelle predicando del continovo, tiravano con le predicazioni a la cristiana fede et
a la buona vita i cuori indurati nelle male opere, e quegli
esortavano ad onorare i santi di giesú, di sorte che ogni
dí si fabricavano cappelle, e da gli idioti si facevano dipignere, per desiderio di giugnere in paradiso. e cosí costoro, co ’l muovere gl’intelletti ignoranti de gli uomini,
acomodavano le chiese loro con bellissimo ornamento.
per questo ugolino, sanese pittore, fece moltissime tavole et infinite cappelle per tutta italia, tenendo ancora
gran parte della maniera greca, come già vecchiò in essa;
et ancora che fosse venuto giotto, nondimeno aveva,
come caparbio e duro, la maniera di cimabue in grandissima venerazione piú che quella che usò giotto; come nell’opere di ugolino fanno fede in siena le tavole
lavorate da lui, e similmente in fiorenza la tavola di santa croce allo altar maggiore, in campo tutto d’oro, et in
santa maria novella un’altra tavola della medesima maniera, che già molti anni stette a lo altare della cappella
maggiore, et oggi è posta nel capitolo e data alla nazione
spagnuola, per far quivi la festa di santo iacopo.
dipinse costui molte tavole grandi per la italia, e di
queste la maggior parte a la foggia medesima; e molte
ancora fuori de la italia, finite tutte con bella pratica;
senza uscire però punto de la maniera del suo maestro.
e di queste non farò io memoria particulare, per esser
costui uno di que’ maestri che si tenne sempre al modo







de’ vecchi. basti che egli ne acquistò buone facultà e
che, divenuto vecchissimo, potette ben sostentarsi et
aiutarsi con esse, ne gli incommodi che apporta seco il
piú delle volte la età decrepita. e che, arrivato a quel termine, senza avere avuti dispiaceri di importanza nella
sua professione, passò finalmente di questa vita l’anno
mcccxxxix, e fu sepolto in siena con questo epitaffio:
pictor divinvs iacet hoc svb saxo vgolinvs
cvi devs aeternam tribvat vitamqve svpernam.







pietro laurati
pittor sanese
grandissimo contento pruova certamente un pittore,
o qual si voglia altro raro ingegno, essendo chiamato
fuori della patria sua per onorar l’altrui; e se per adventura quella truova piú nobile di costumi e d’ingegni e di
facultà, incontinente tutto si riempie di gioia in vedersi
premiare, accarezzare e largamente onorare. perché può
veramente costui felicissimo riputarsi, considerando
molti nella propria patria, per eccellenti che siano, esser
poco stimati e quasi da ciascuno vilmente il piú delle
volte negletti, senza ricevere premio o vedere alcun segno d’onore; e per lor mala disgrazia, umili e senza nome alcuno abietti giacersi, ricevendo tutto il contrario
d’ogni loro merito. ancora che ciò non avvenisse in maniera alcuna a pietro laurati pittor sanese, il quale mentre che visse, opere lodevoli facendo, primieramente
ornò et onorò siena sua patria, indi molte altre città di
toscana. e prima alla scala, spedale di siena, dipinse in
fresco due storie, imitando la maniera di giotto, già per
tutta toscana da infiniti maestri divulgata, come di quel
millesimo oggi ancora assai numero in diversi luoghi si
vede. dimostrò nel suo lavorare in queste due storie una
pratica grande e maestrevolmente risoluta, molto piú
che cimabue e giotto e gli altri stati sino a quel tempo.
vedesi in dette figure, quando la vergine maria saglie i
gradi del tempio accompagnata da giovacchino e da
anna, e ricevuta dal sacerdote, e nell’altra lo sposalizio
di essa, con ornamenti assai e le figure ben panneggiate,
ne’ suoi abiti semplicemente avvolte. dimostrò nelle cose sue maiestà e magnifica maniera, essendo il primo in
siena che dipignesse in fresco; in tavola lavorando a ’l
modo migliore e’ fé conoscere a gli artefici di quella lui
essere non meno pratico che diligente. a monte oliveto







di chiusuri dipinse una tavola a tempera, posta oggi nel
paradiso di sotto la chiesa; et a fiorenza, dirimpetto alla
porta sinistra della chiesa di santo spirito, in sul canto
dove oggi sta il beccaio, dipinse un tabernacolo, il quale
per la morbidezza delle teste e per la dolcezza che vi si
vede, merita sommamente da ogni artefice loda et onore. poco da poi lavorò in cortona, et in arezzo fece nella badia di santa fiora e lucilla, monistero de’ monaci
neri, in una cappella, un san tomaso che cerca a cristo
la piaga, e nella pieve di detta città la tavola dello altar
maggiore con assai figure, nelle quali e’ mostrò esser vero e buon maestro. lasciò suo discepolo bartolomeo
bolghini sanese, il quale in siena e per italia molte tavole dipinse, e lavorò in fiorenza quella ch’è locata su lo
altare della cappella di san salvestro nella chiesa di santa croce. le loro pitture furono nello anno mcccxxxviiii.







andrea pisano
scultore
non fiorí mai per tempo nessuno l’arte della pittura,
che gli scultori non facessino il loro esercizio con eccellenza. e di ciò ne sono testimonii molte cose a chi ben
riguarda le opere di tutte le età sí come ci dimostra al
presente nella sua andrea pisano. il quale, esercitando
la scultura nel tempo di giotto, fece tanto miglioramento in tale arte che, e per pratica e per istudio, fu stimato
in quella professione il maggior uomo che avessino avuto insino a’ tempi suoi i toscani. per il che da chiunque
lo conobbe furono talmente onorate e premiate le opere
sue, e massimo da’ fiorentini, che non gli increbbe cambiar patria, parenti, facultati et amici, mostrando
quell’animo valoroso che il piú delle volte suol mostrare
ogni da bene artefice quando, lavorando continovamente, è aiutato dalla natura, dagli uomini, dalla pace e dal
premio. a costui giovò molto quella difficultà che avevano avuta nella scultura i maestri che erano stati avanti
a lui, perché avevano usato di fare le loro sculture sí rozze e sí dozzinali, che chi le vedeva a paragone di quelle
di questo uomo aveva molto da lodarlo. e che quelle
prime fussero goffe ne fanno fede alcune che sono sopra
la porta di san paulo di firenze, nell’arco della porta
principale de la detta chiesa, e nella chiesa di ognisanti,
dove sono alcune cose lavorate di pietra che senza dubbio muovono piú tosto gl’intelletti d’altrui a ridersi et a
farsi beffe delle fatiche loro, che ad alcuna maraviglia di
tal opere. e certamente l’arte della scultura si può molto
meglio ritrovare quando si perdesse lo esser delle statue,
avendo gli uomini il vivo et il naturale, che è tutto tondo
come vuole ella, che non può l’arte della pittura, non essendo cosí presto o facile il ritrovare i be’ dintorni e la
maniera buona per metterla in luce: le quali cose, nelle







opere che fanno i pittori, arrecano maiestà, bellezza,
grazia et ornamento.
et ebbe andrea nelle fatiche sue grandissimo vantaggio, essendo state condotte in pisa mediante le molte
vittorie che per mare con le lor galee e legni ebbero i pisani, molte anticaglie e pili, che ancora sono intorno al
duomo et al campo santo che gli fecero tal lume certamente, che tale non lo potette avere giotto da le opere
di cimabue e degli altri pittori, per non si esser conservate le pitture antiche tanto quanto la scultura. la quale,
ancora che spesso sia destrutta da’ fuochi, da le rovine,
dal furor delle guerre e sotterrata e transportata in diversi luoghi, spogliate le opere d’ogni bello artifizio, si
riconosce nondimeno da chi intende la differenzia delle
maniere di tutti i paesi, come per esempio la egizzia è
sottile e lunga nelle figure, la greca è artifiziosa e di molto studio negli ignudi e le teste hanno quasi una aria medesima. e la antichissima de’ toscani e de’ romani è
bella per l’arie, per le attitudini e moti, per gli ignudi e
per i panni, che certo hanno cavato il bello di tutte queste provincie e, raccoltolo in una sola maniera, per farla
apparire la piú divina di tutte le altre. dove, spente queste arti, si adoperava nel tempo di andrea quella che da’
gotti e da’ greci goffi era stata recata in toscana. et
egli, considerato il nuovo disegno di giotto e quelle poche anticaglie che gli erano note, assottigliò gran parte
della grossezza di sí sciaurata maniera con il suo giudizio, e cominciò ad operare meglio et a dare molto maggiore bellezza alle cose sue, che non aveva fatto ancora
nessuno altro in quella arte, insino a’ tempi suoi. per il
che, visto lo ingegno, la destrezza e la pratica, cominciò
nella patria sua, ciò è in pisa, ad essere aiutato da molti
et a mettere in opera. laonde fece a santa maria a ponte alcune figurine di marmo di sua mano, le quali gli recarono tal nome ch’e’ fu ricerco e con grandissima instanzia e per non piccoli mezzi, di venire a lavorare in







firenze per la opera di santa maria del fiore, la quale
aveva allora cominciata la fabbrica del campanile, et
avevano carestia di maestri che facessino le storie che
giotto aveva disegnate, da mettersi nel principio di detta fabbrica. e cosí andrea, pensando fare acquisto nella
roba, sí come egli aveva fatto nella arte, si condusse a firenze, e fece la porta di detto campanile con quelle figurette che sono in cima di quella, e di poi seguitò le istorie che ci sono intorno, però che quattro, che sono fra la
chiesa e la torre del campanile, che si conoscono che
non sono sue. seguitò di fare di sopra, in certe mandorle, i sette pianeti, le sette opere della misericordia e le
sette scienzie tutte di marmo, ciò è con figurette piccole
e di basso rilievo. et acquistato grandemente piú fama e
piú maestria, prese a fare da gli operai tre figure, che sono braccia , che andavano nel campanile nelle nicchie
sotto le finestre; e finite, furon messe su da quella banda
dove oggi stanno i pupilli, ciò è verso mezzogiorno. le
quali gli feciono acquistare tanta grazia appresso degli
operai, che e’ li diedero a fare due altre figure di marmo
della medesima grandezza, che furono il santo stefano
et il santo lorenzo che son posti nella facciata di santa
maria del fiore, in su le ultime cantonate della facciata.
le quali opere ciascuna di per sé e tutte insieme, feciono
sí invaghire di quel suo lavorare quegli che governavano
allora la città, che e’ fu fatto ragionamento, fra i consoli
dell’arte de’ mercatanti, di fare al tempio di san giovanni le porte di bronzo, di una delle quali giotto aveva
fatto un disegno bellissimo. e cosí andrea, preso animo,
chiamato dalla signoria di firenze, gli fu allogata detta
porta per essere egli, fra tanti che avevano lavorato insino allora, tenuto di tutti il piú valente di giudicio, di sperienza e di pratica, non solo di quelli che si ritrovavano
in toscana, ma in tutta l’italia. la quale opera lo dispose totalmente a la fatica, per acquistar fama et onore, conoscendo che quello era il piú degno et onorato lavoro







che si potessi mai allogare ad artefice. e cosí gli fu la sorte propizia nel getto, che in termine di xxii anni condusse tale opera alla perfezzione che si vede.
e mentre lavorava questa porta, fece ancora il tabernacolo dello altare maggiore di san giovanni, con duoi
angeli che lo mettono in mezzo, che furono in quel tempo tenuti cosa bellissima. ma, per tornare onde mi son
partito, dico che in detta porta di bronzo sono storiette
di basso rilievo, da la nascita e della vita sino alla morte
di s. giovanni batista, le quali condusse egli felicemente
con amore e con diligenzia a l’ultimo fine. e se bene pare a molti che in tali istorie non apparisca quel bel disegno e quella grande arte che si suol porre nelle figure,
non merita però biasimo ma lode grandissima, per essere stato il primo e per aver avuto tale animo di avere
condotta a perfezzione quella opera, che fu poi cagione
che gl’altri che vennono dopo lui hanno fatto tutto quello di bello, di difficile e di buono, che nelle altre due
porte e negli ornamenti di fuori al presente si veggono.
questa opera fu posta, per la sua somma bellezza, alla
porta di mezzo di quel tempio, e vi stette insino a che
lorenzo ghiberti fece quella che vi è al presente; et allora fu levata e posta di rincontro alla misericordia, ciò è a
mezzogiorno, dove ancora si truova. meritò dunche andrea, per le onorate fatiche di cotanti anni, non solamente premii grandissimi ma e la civilità ancora: perché
fatto dalla signoria cittadino fiorentino e’ gli furono dati
uficii e magistrati in quella città; e le opere sue furono
molto pregiate, mentre che e’ visse e dopo la morte ancora, non si trovando nessuno che lo passasse nello operare, sino al tempo di niccolò aretino e di iacobo da la
quercia sanese e di donatello e di filippo di ser brunellesco e di lorenzo ghiberti, i quali condussono le
sculture che e’ fecero di maniera che ei feciono conoscere a’ popoli in quanto errore egli erano stati insino a
quel tempo, dimostrandosi costoro nelle fatiche loro piú







perfetti e risuscitando quella vera virtú che era molti e
molti anni stata nascosa e non ben conosciuta dall’intelletti degli uomini. e le dette opere di andrea furono da
lui lavorate circa gli anni mcccxxxix. lasciò a la morte
sua discepoli assai, fra’ quali fu giovanni pisano architetto che fece il disegno e la fabbrica del campo santo
di pisa et il campanile del duomo; similmente niccola
pisano che fece la fonte et il pergamo di san giovanni,
ad onore del quale niccola furono intagliati questi versi:
anno milleno bis centvm bisqve trideno
hoc opvs insigne scvlpsit nicola pisanvs.

et altri discepoli ancora, de’ quali non accade fare
memoria altrimenti, se non dire che e’ condussero infinite cose goffe nella facciata di santa maria del fiore di
firenze, et a pisa, a vinegia, a milano e per tutta italia,
ne fecero piú che molte.
di andrea rimase nino suo figliuolo, che attese alla
scultura, et in santa maria novella di firenze, sotto il
tramezzo, fece di marmo una nostra donna dentro a la
porta, allato alla capella de’ minerbetti. costui sepelí
andrea suo padre in santa maria del fiore l’anno
mcccxl, e gli fece nel sepolcro questo epitaffio:
ingenti andreas iacet hac pisanvs in vrna
marmore qvi potvit spirantes dvcere vvltvs
et simvlacra devm mediis imponere templis
ex aere ex avro candenti et pvlcro elephanto.







buonamico buffalmacco
pittor fiorentino
non fece mai la natura un burlevole e con qualche
grazia garbato, ch’ancora non fosse a caso e da straccurataggine accompagnato nel viver suo. e nientedimeno
si truovano alle volte costoro sí diligenti, per la dolcezza
dell’amicizia, nelle comodità di coloro che amano, che
per fare i fatti loro il piú delle volte dimenticano se medesimi. onde, se costoro usassero la astuzia ch’è lor data
dal cielo, si leverebbono dattorno quella necessità, che
nasce nelle vecchiezze loro e negli infortuni ove si veggono incorrere il piú delle volte, e serbandosi il capitale
di qualcosa delle fatica della giovanezza, diventerebbe
loro comodità utilissima e necessaria, in quel tempo proprio ove sono tutte le miserie e tutte le incomodità. e
certamente chi ciò fa, s’assicura benissimo per la vecchiaia e vive con minor sospetto e con maggior contentezza. questo non seppe fare buonamico detto buffalmacco, pittor fiorentino, celebrato dalla lingua di
m<esser> giovanni boccaccio nel suo decamerone. fu
costui, come si sa, carissimo compagno di bruno, e di
calandrino pittori, e dotato nella pittura di buon giudicio. lavorò nelle monache fuor della porta, a faenza
(luogo oggi ruinato per farvi il castello) tutta la chiesa di
sua mano. e per essere egli figura astratta nel vestire come nel vivere, rare volte portava il mantello e ’l cappuccio. onde cominciando l’opera, e le monache per la turata che fatto aveva buonamico spesso guatando, non si
contentavano di vederlo in farsetto. pure, avendo il castaldo lor detto che egli era maestro molto valente di
quel mestiero, se ne stettero tacite alcuni dí; ma di nuovo rivedendolo pareva loro un garzonaccio da pestar colori. perché fu buonamico dalla badessa richiesto che il
maestro arebbono voluto veder lavorare e non lui; onde







buonamico, come uomo faceto e di piacevole pratica,
promise loro che, tosto che il maestro ci fosse stato, gliele arebbe fatto intendere, accorgendosi della diffidenza
che le monache avevano dell’opera sua. preso dunque
un desco, e postovene sopra un altro, mise all’ultimo in
cima una brocca d’acqua, che serviva al lavoro che faceva; e dove era la bocca di essa pose il cappuccio in su ’l
manico, e co ’l mantello il mezzo del corpo coperse, affibbiatolo intorno a i deschi; e nel boccuccio dove l’acqua si trae, pose un pennello. onde da una banda cansando la turata della tela, le monache vedevano il
maestro dell’opera, che pareva che dipignesse. ma essendo elle venute in desiderio di veder l’opera ch’e’ faceva, e passati piú di quindici giorni che buonamico non
c’era capitato, elleno una notte, pensando che il maestro
non ci fosse, come curiose andarono a vedere la pittura
di buonamico e ritrovarono la loro semplicità esser mutata in goffezza. perché, scornate dalla burla, fecero cercare al castaldo di buonamico, il quale con grandissime
risa si ricondusse al lavoro, dichiarando alle monache la
differenza ch’era da gli uomini alle brocche. ora quivi
in pochi giorni lavorando finí una storia, di ch’elle vedutola si contentaron molto, a una cosa sola apponendosi:
che le figure parevano loro troppo smorticce. per il che
buonamico, il quale aveva inteso che la badessa aveva
una bonissima vernaccia, che per lo sacrificio della messa serbava, le disse esserci rimedio ad acconciarle; che
avendo vernaccia, la qual buona fusse, stemperandola
ne’ colori e toccandone le gote e ’l corpo delle figure, le
farebbe tornare il colore piú vivace che non avevano; di
che ne fu fornito mentre che durò il lavoro, et egli fece
le figure piú rosse co i colori, et a sé et a gli amici suoi il
colore medesimamente mantenne.
finito il lavoro delle monache, dipinse nella badia di
settimo alcune istorie di s. iacopo a’ monaci di quel
luogo, a i quali fece infinitissime burle e molte piacevo-







lezze. lavorò a fresco in bologna in s. petronio la capella de’ bolognini, con molte istorie e gran numero di figure, dove tanto satisfece a quel gentiluomo che lo faceva lavorare, che oltre al premio che non fu piccolo, ne
acquistò benivolenzia et amore perpetuo. appresso fu
da molti signori per italia chiamato per la sua garbata
maniera e per far burle e per trattener cicalando gli amici. fece ancora in san paolo a ripa d’arno in pisa certi
lavori, et in campo santo alcune storie dove comincia il
principio del mondo. fu costui sempre familiare e domestico di maso del saggio, e la sua bottega era del continuo piena di cittadini, tirati dalle costui piacevolezze,
secondo che si vede nella novella di maestro simone,
quando lo mandarono in corso, e similmente nelle giostre fatte a calandrino.
dicesi che, avendo egli promesso in valdimarina a un
contadino lavorare un san cristofano, ne fece fare d’accordo con esso lui in fiorenza uno istrumento rogato,
che lo dovesse fare per prezzo d’otto ducati, e la figura
doveva essere dodici braccia. arrivato buonamico a la
chiesa per farlo, trovò che ella non era piú che nove
braccia in tutta l’altezza, dove né di fuori né di dentro
potendo accomodarlo, si risolse poi che non ci poteva
capir ritto, di farlo dentro in chiesa a giacere, e cosí lo
fece. onde il contadino si dolse di buonamico in giudicio all’arte de gli speziali, ma per lo contratto che avevano fatto insieme fu giudicato ch’egli avesse il torto. a
calcinaia ancora dipinse una nostra donna a fresco co
’l figliolo in braccio, la quale finita, non potendo trarre i
danari di mano al contadino, vedendosi trattenere et alla
fine uccellare, deliberò valersene. et una mattina, partitosi da fiorenza et a calcinaia inviatosi, convertí il fanciullo che la vergine aveva in collo, con tinta senza colla
o tempera, in uno orsacchino. dove il contadino, pressoché disperato, ritornando per buonamico della prima
opera fatta e della seconda ch’a fare aveva, lo pagò inte-







ramente. et egli, con una spugna bagnata, lavò la tinta
che vi aveva messa di sopra, et allegro, co’ meritati danari, se ne ritornò a fiorenza. fece infinite altre burle buonamico, le quali lungo sarebbe e fuor di proposito a raccontare. basta che le figure sue furono stimate
bonissime e da quegli che dopo lui sono stati sempre
avute in pregio grandissimo. finí il corso della vita sua
nell’età d’anni lxviii, e dalla misericordia sovenuto in
santa maria nuova di fiorenza ordinariamente fu sepolto nelle ossa l’anno mcccxl. dolse veramente a molti
la perdita di buonamico, il quale con le piacevolezze sue
trattenne del continuo i suoi cittadini e gli artefici, facendosi conoscere non meno mirabile nell’arte che faceto ne i costumi. onde dopo la sua morte fu alcuno che
cosí scrisse di lui:
vt manibvs nemo melivs formare figvras
sic poterat nemo vel meliora loqvi.







ambruogio lorenzetti
pittor sanese
grandissima senza dubbio è l’obligazione che doverebbono aver del continuo alla natura et al cielo gli artefici di bellissimo ingegno, ma molto piú grande doverebbe esser la nostra verso loro, veggendo ch’eglino con
tanta sollecitudine riempiono tutte le città di proporzionatissime fabriche e di vaghissimi componimenti, e s’arrecano il piú delle volte grandissima fama e grandissime
ricchezze nelle case loro, non togliendosi punto dall’arte; la qual cosa veramente mise in esecuzione ambruogio lorenzetti, pittor sanese, il quale fu inventore molto
considerato nel comporre e situare in istoria le sue figure. di che ne fa vero testimonio in siena ne’ frati minori
una istoria leggiadrissimamente dipinta da lui, che tien
tutta la facciata d’un chiostro figurando in quella in che
maniera un giovane si fa frate et in che modo egli et alcuni altri vanno a ’l soldano, e quivi sono battuti e sentenziati alle forche et impiccati ad uno albero e finalmente decapitati, con la sopragiunta d’una orrenda e
spaventevole tempesta. nella qual pittura con molta arte
contrafece destrissimamente il rabbaruffamento
dell’aria e la furia della pioggia e de’ venti ne’ travagli
delle figure, da le quali i moderni maestri hanno imparato il modo et il principio della invenzione, per la quale
come inusitata anzi prima, meritò egli comendazione infinita. fu ambruogio pratico coloritore a fresco, e nel
maneggiare a tempera i colori operò quegli del continuo
con destrezza e con facilità grande, come si vede ancora
nelle tavole finite da lui in siena allo spedaletto, per sopranome monna agnesa, nel quale dipinse e finí una
storia con nuova e bella composizione. et allo spedal
grande fece la natività di nostra donna in muro, e ne’
frati di santo agostino di detta città il capitolo, e nella







volta si veggono figurate di sua mano parte delle storie
del credo. indi nella facciata maggiore sono tre storie di
santa caterina martire, quando disputa co ’l tiranno in
un tempio, e nel mezzo la passion di cristo con i ladroni
in croce e le marie da basso, che sostengono la vergine
maria venutasi meno. le quali cose furono finite da lui
con assai buona grazia e con bella maniera. fece ancora,
nel palazzo della signoria di siena, in una sala grande la
guerra, la pace e gli accidenti di quelle, dove figurò una
cosmografia perfetta, secondo que’ tempi. e piú si veggono nel medesimo palazzo otto storie di verdeterra, lavorate eccellentemente da lui. dicesi che mandò ancora
a volterra una tavola a tempera, che fu lodatissima cosa
in quella città. et a massa, lavorando in compagnia d’altri una capella in fresco et una tavola a tempera, fece conoscere a coloro quanto egli di giudicio e d’ingegno
nell’arte della pittura valesse. finita tale opera si partí, et
a fiorenza capitando per tornarsene a siena, desideroso
vedere le lodate opere de gli artefici nuovi fiorentini, fece in san procolo, nella detta città, una tavola et una
cappella, dentrovi le storie di san niccolò in figure piccole, a contemplazione de gli artefici pittori amici suoi
curiosi di vedere il modo dell’operar suo; et in breve
tempo, come destro e pratico di tale arte, ad ultimo fine
condusse tutto il lavoro, che gli confermò il nome et accrebbe riputazione infinita. fu grandemente stimato
ambruogio nella sua patria, non tanto per esser persona
nella pittura valente, quanto per avere dato opera a gli
studi delle lettere umane nella sua giovanezza. le quali
gli furono tanto ornamento nella vita, in compagnia della pittura che, praticando sempre con literati e studiosi,
fu da quegli con titolo d’ingegnoso ricevuto e del continuo ben visto, e fu messo in opera dalla republica ne’
governi publici molte volte, e con buon grado e con
buona venerazione. furono i costumi suoi molto lodevoli e come di gran filosofo aveva sempre l’animo dispo-







sto a contentarsi d’ogni cosa che il mondo gli dava, e ’l
bene e ’l male finché visse sopportò con grandissima pazienzia. costui con bella grazia, nell’ultimo di sua vita,
fece una tavola in monte oliveto di chiusuri.
furono dunque le pitture di questo artefice nel
mcccxli, et egli, in età d’anni lxxxiii, felicissimamente
e cristianamente passò da questa all’altra vita, e fu pianto da tutti quegli che avevano pratica con esso lui et i
suoi cittadini, per l’onore ch’egli nell’una e nell’altra
scienza aveva fatto alla patria, della morte di lui infinitamente e per molto tempo si dolsero, come si vede per la
inscrizzione ch’essi gli fecero, ciò è:
ambrosii interitvm qvis satis doleat?
qvi viros nobis longa aetate mortvos
restitvebat arte ac magno ingenio?
pictvrae decvs vivas astra desvper!







pietro cavallini romano
pittore
era già stata roma anni piú di seicento non solamente priva de le buone lettere e de la buona gloria dell’armi, ma eziandio di tutte le scienze e di tutte le virtú e
d’ogni buono artefice; pure quando dio volse le diede
uno che l’ornò grandemente. costui fu dipintore e chiamossi pietro cavallini romano, perfettissimo maestro di
musaico, la quale arte insieme con la pittura apprese da
giotto nel lavorare che aveva fatto con esso lui nella nave del musaico di san pietro, e fu il primo, che dopo lui
illuminasse questa arte. fu di ottima vita e certo nella
sua città fu sempre di grandissima utilità e visse reputatissimamente. costui fece in roma le sue prime pitture e
dipinse in araceli, sopra la porta della sagrestia, storie
che sono ora molto consumate dal tempo; et in santa
maria di trastevere fece moltissime cose, colorite per
tutta la chiesa in fresco. e lavorando alla capella maggiore di musaico insieme con la faccia dinanzi della chiesa, mostrò nel principio di tale opera, senza l’aiuto di
giotto, saperla non meno esercitare e condurre a fine
che e’ si facesse la pittura. fece ancora in san grisogono
per la chiesa varie storie a fresco, in piú pareti di muro, e
si sforzò sempre di farsi conoscere per ottimo discepolo
di giotto e per buono artefice. costui dipinse in santa
cecilia, nel medesimo trastevere, quasi tutta la chiesa di
sua mano, poi lavorò nella chiesa di san francesco appresso ripa molte altre cose. et in san paulo fuor di roma, fece la facciata del musaico che v’è e per la nave del
mezzo v’interpose molte storie del testamento vecchio.
e lavorando pur nel capitolo, dentro nel primo chiostro,
di sua mano in fresco con diligenza, gli fu dato, da quei
che miglior giudicio in tale essercizio avevano, nome di
grandissimo maestro. ma da’ prelati fu favorito talmen-







te, che n’ebbe infinitissime lode e grandissima utilità,
perché e’ furono cagione di fargli fare la facciata di san
pietro, di dentro fra le finestre, tra le quali mostrò, di
grandezza straordinaria, a uso delle figure che in quel
tempo non s’usavano molto, i quattro evangelisti lavorati a bonissimo fresco, et un san pietro e s. paulo et, in
una nave da lato, buon numero di figure, nelle quali, per
molto piacergli la maniera greca, essa mescolò sempre
con quella di giotto. e per dilettarsi di dar rilievo alle figure in quelle mostrò il desiderio che sempre ebbe in
migliorar di quello che poté l’arte della pittura, per mostrarsi amator delle fatiche e dilettarsene molto. la
bontà delle quali gli fece utile in vita, e diede fama et
onore grandissimo al nome dopo la morte. lavorò costui in diversi altri luoghi, per roma e fuor di essa, e
condotto all’età d’anni lxxv, se ne morí di mal di fianco, preso nel lavoro in muro, per la umidità di quello e
per lo star continuo a tale esercizio.
furono le sue pitture nel mcccxliiii, et esso fu sepolto in san paulo fuor di roma con onoratissime esequie e
con cotale epitaffio:
qvantvm romanae petrvs decvs addidit vrbi
pictvra tantvm dat decvs ipse polo.







simon sanese
pittore
felicissimi si possono dir gli artefici che, oltra l’eccellenza dell’arte loro, sono il piú delle volte accompagnati
dalla natura di gentilezza e di bonissimi costumi. ma piú
felici ancora si possono chiamare quando, nascendo al
tempo di qualche dotto o raro poeta, gli diventano amici, perché, oltra il dolce e virtuoso trattenimento della
pratica loro, nel fargli un picciol ritratto od altra qualsivoglia cosa dell’arte, spesso poi ne ritraggono scritti del
loro purgato et eterno inchiostro, in lode delle eccellenti
pitture loro, le quali divengono eterne dove erano prima
mortali. laonde, fin che durano gli scritti loro, essi medesimamente in venerazione et in pregio si conservano.
perché le pitture, che sono in superficie et in campo di
colore, non possono avere quella eternità che danno i
getti di bronzo e le cose di marmo allo scultore. le quali, ancora che tacciano, recano per la loro eccellenza e
maraviglia e stupore ad ogni persona intelligente in tale
arte. fu adunche quella di simone grandissima ventura,
oltra la sua virtú, venire al tempo di m<esser> francesco petrarca, et abbattersi in avignone alla corte, dove
trovò questo amorosissimo poeta desideroso di avere la
imagine di madonna laura ritratta con bella grazia dalle
dotte mani di maestro simone. perché, avendola poi come desiderava, ne fece memoria ne’ due sonetti, l’uno
de i quali comincia:
per mirar policleto a prova fiso
con gli altri che ebber fama di quell’arte,
e l’altro:
quando giunse a simon l’alto concetto
ch’a mio nome gli pose in man lo stile.







et invero questi sonetti hanno dato piú fama alla povera vita di maestro simone che quanti pagamenti gli furono mai fatti per le sue opere e per le sue virtú, perché
questi si consumano tosto, e quella, mentre gli scritti vivono, vive anch’ella con esso loro. era maestro simon
memmi sanese singulare maestro e bonissimo dipintore
e molto stimato da i prelati in quel tempo. e questo nacque perché, dopo la morte di giotto maestro suo, avendolo seguito a roma quando dipinse la nave del musaico
e l’altre sue cose, simone, contrafacendo la maniera di
giotto, fece una vergine maria nel portico di san pietro, et un san pietro e san paulo in quel luogo, vicino
dov’è la pina di bronzo, in un muro fra gli archi del portico da la banda di fuori, e vi ritrasse un sagrestano di
san pietro che accende alcune lampade a dette sue figure. la quale opera fu del continuo tenuta molto bella da
i cortigiani e da chi conobbe simone. ora stando la corte in avignone per li comodi e per le voglie di papa giovanni xxii, simone fu fatto venire in quel luogo con
grandissima instanza, dove lavorando molte pitture in
fresco et in tavola, ne riportò lode infinita insieme con
grandissima utilità. e ritornato in siena sua patria, vi fu
molto stimato, nascendo questo primieramente da l’eccellenti opere sue, e dal favore che aveva ricevuto appresso tanti signori nella corte del papa. onde, dalla signoria di siena, gli fu dato a dipignere nel palazzo loro,
in una sala, una vergine maria con molte figure attorno,
la quale, finita che fu, venne in grandissimo nome fra gli
artefici di quella città. et avendola lavorata in fresco,
volse ancora mostrare a’ sanesi ch’egli era valentissimo
maestro nella tempera. e perciò, dipignendo una tavola
in detto palazzo, fu cagione di avere a fare nel duomo di
siena due bellissime tavole, e sopra la porta dell’opera
del duomo una nostra donna co ’l fanciullo in collo, in
attitudine garbatissima e bella, dove è uno stendardo so-







stenuto in aria da alcuni angeli che volano e guardano
allo ’ngiú certi santi, i quali intorno alla nostra donna
fanno bellissimo componimento et ornamento grande.
costui fu condotto dal generale di santo agostino in
fiorenza dove, lavorando il capitolo di santo spirito,
mostrò invenzione e giudicio mirabile nelle figure e ne i
cavalli fatti da lui, come in quel luogo ne fa fede la istoria della passion di cristo, nella quale si veggono ingegnosamente tutte le cose lavorate da lui esser lavorate
con discrezione e con bellissima grazia. veggonsi i ladroni in croce rendere il fiato, e l’anima del buono esser
portata in cielo con allegrezza da gli angeli, e l’altra con
alcuni diavoli con l’ali irsene tutta rabuffata a la ingiú, a
’l tormento dell’inferno. e si può dire che bellissima avvertenza mostrasse simone in questa opera, figurando il
pianto de gli angeli intorno al crocifisso, il quale espresse con attitudini amarissime. ma non è cosa che dia
maggior contentezza che ’l vedere quegli spiriti che fendono l’aria con le spalle visibilissimamente, e quasi girando sostengono il moto del volar loro. ma farebbono
molto maggior fede de la eccellenza di simone, se il tempo non avesse tolto via la bontà di questa opera, veramente lodatissima e bella. costui lavorò tre facciate nel
capitolo di santa maria novella. nella prima, che è sopra la porta donde vi si entra, fece la vita di san domenico, et in quella che segue verso la chiesa, figurò la religione di san domenico pure combattente contra gli
eretici, figurati per lupi che assalgono le pecore, ma da
molti cani pezzati di bianco e di nero, sono ributtati,
cacciati e morti. fecevi ancora certi eretici i quali convinti nelle dispute stracciano i libri e pentiti si confessano, e cosí passano le anime a la porta del paradiso, nel
quale sono molte figurine che fanno diverse cose. in cielo si vede la gloria de’ santi et iesú cristo, e nel mondo
qua giú rimangono i piaceri e’ diletti vani in figure che
seggono, e massime donne. tra le quali è madonna lau-







ra del petrarca, vestita di verde, con una piccola fiammetta di fuoco tra il petto e la gola, et è ritratta di naturale. èvvi ancora la chiesa di cristo et, a la guardia di
quella, il papa, lo imperadore, i re, i cardinali, i vescovi e
tutti i principi cristiani; e tra essi, a canto ad un cavaliere
di rodi, m<esser> francesco petrarca, ritratto pure di
naturale. il che fece simone per rinfrescare nelle opere
sue la fama di chi lo aveva fatto immortale. per la chiesa
universale fece la chiesa di santa maria del fiore di firenze, non come ella sta oggi, ma come secondo il disegno suo egli arebbe voluto farla. nella terza facciata, che
è quella dello altare, fece la passione di cristo che esce
di ierusalem, e con la croce su la spalla se ne va al monte
calvario, e con esso un popolo grandissimo che lo accompagna. appresso, lo essere levato in croce nel mezzo
de’ ladroni, con tutte le altre appartenenze di questa
istoria. nella quale sono cavalli e diverse cose molto
considerate per la invenzione. èvvi ancora lo spogliare il
limbo de’ santi padri, con advertimenti non da maestro
di quella età, ma da moderno e considerato. con ciò sia
che pigliando tutte le facce con diligentissima osservazione fa in ciascuna di quelle diverse istorie su per un
monte e non divide con ornamenti tra storia e storia, come hanno usato di fare i vecchi, e con essi molti moderni, che fanno la terra sopra l’aria quattro o cinque volte,
come è la cappella maggiore di questa medesima chiesa
et il campo santo di pisa.
lavorò con simone in questa opera lippo memmi
suo fratello, il quale, se ben non era in questa arte quale
fu lo eccellente simone, seguitò nondimeno quanto piú
poté la maniera del fratello, e tenendogli compagnia, fecero molte cose a fresco in santa croce in fiorenza, et
in pisa a’ frati predicatori di santa caterina la tavola dello altar maggiore, et in san paulo a ripa d’arno in fresco figure e storie bellissime. et a siena tornati, cominciò simone una opera colorita grandissima sopra il







portone di camollia, dentrovi la coronazione di nostra
donna con infinite figure, la quale, sopravenendogli una
grandissima infirmità, rimase imperfetta, et egli, vinto
dalla gravezza di quella, passò di questa vita l’anno
mcccxlv, con grandissimo dolore di tutta la sua città, e
da lippo suo fratello gli fu data onorata sepoltura in
san francesco di siena. costui diede col tempo fine a
parte dell’opere che simone aveva lasciate imperfette, et
in santa croce di fiorenza dipinse due tavole et altre in
buon numero per tutta italia. visse costui xii anni dopo
la morte del fratello. e l’epitaffio di simone fu questo:
simoni memmio pictorvm omnivm omnis aetatis
celeberrimo. vix<it> an<nos> lx men<ses> ii
d<ies> iii.







taddeo gaddi
pittor fiorentino
egli è veramente una utile e bella cosa, quando si vede in qualche paese premiata una virtú largamente, et
onorato colui che l’ha, perché infiniti ingegni, che talvolta si dormirebbono, eccitati da questo invito, si sforzano con ogni industria non solamente di apprendere
quella, ma di venirvi dentro eccellenti, per sollevarsi a
qualche buon grado o di onore o di facultà. e per la gloria e per l’utile si dispongono certo talmente che e’ non
si curano di que’ disagi e di quelle fatiche che si patiscono nello operare, anzi esercitandosi del continuo onorano le patrie loro e le altrui in una maniera che bene spesso arricchiscono i loro descendenti e danno principio
alla nobiltà delle loro famiglie, nella medesima guisa che
fece taddeo di gaddo gaddi pittore fiorentino. il quale, dopo la morte di giotto suo maestro, rimase valente
nella pittura e di giudizio e d’ingegno grande sopra ogni
altro suo condiscepolo, come assai manifestamente dimostrano l’opere. nelle quali si vede una certa facilità
avuta in que’ tempi da la natura molto piú che da lo studio della arte, come in giotto ancora si conosce. sono in
fiorenza gran parte delle opere di costui, e particularmente nella chiesa di santa croce, dove ne’ suoi principii lavorò la capella della sagrestia insieme co’ suoi compagni già discepoli del morto giotto. e nella cappella
de’ baroncelli, dove il predetto giotto avea fatto la tavola a tempera, lavorò taddeo a fresco nel muro alcune
storie di nostra donna, che sono state tenute belle. dipinse ancora, sopra la porta della sagrestia, la storia di
cristo disputante co’ dottori nel tempio, la quale fu
mezza rovinata piú tempo fa per mettere una cornice di
pietra sopra la detta porta. nella medesima chiesa dipinse a fresco la capella de’ bellacci e quella di santo an-







drea, allato ad una delle tre di giotto, et in questa fece
iesú cristo quando chiama andrea e pietro da le reti e
la crocifissione di esso apostolo, cosa veramente et allora ch’ella fu finita e ne’ giorni presenti ancora commendata e lodata molto. fece sopra la porta del fianco, sotto
la sepoltura di carlo marsupini aretino, un cristo morto
con le marie, lavorato a fresco, che fu lodatissimo. e
sotto il tramezzo che divide la chiesa, a man sinistra sopra il crucifisso di donato, dipinse a fresco una storia di
santo francesco, d’un miracolo che e’ fece cadendo un
fanciullo da un verone e morendo subito, e santo francesco in aria apparendogli lo risucita. et in questa storia
ritrasse giotto suo maestro, dante alighieri e guido
cavalcanti, de’ quali sempre fu amicissimo. per la detta
chiesa fece ancora in diversi luoghi molte figure che si
riconoscono dagli artefici. et alla compagnia del tempio, il tabernacolo in sul canto della via del crocifisso,
nel quale dipinse un bellissimo deposto di croce. nel
chiostro di santo spirito lavorò due storie negli archetti
allato al capitolo, molto ben coloriti, ne l’uno de’ quali
fece quando giuda vende cristo, e nell’altro figurò la
cena de gli apostoli. e nel medesimo luogo, sopra la
porta del refettorio, dipinse un crocifisso con alcuni
santi, faccendo conoscere a gli altri che quivi lavorarono
in tale arte, sé essere de’ veri e buoni imitatori della maniera di giotto avuta da lui in grandissima venerazione.
dipinse a santo stefano del ponte vecchio la tavola e la
predella dello altare maggiore, con grandissima diligenzia; e nello oratorio de san michele in orto, lavorò molto bene una tavola d’un cristo morto che dalle marie è
pianto e da nicodemo riposto nella sepoltura molto devotamente. nella chiesa de’ frati de’ servi dipinse la capella di san nicolò di quegli del palagio, con istorie di
quel santo, dove con ottimo giudizio e grazia, per una
barca quivi dipinta, dimostrò assai chiaramente come
egli aveva notizia intera del tempestoso agitar del mare e







della furia della fortuna. nella quale, mentre che i marinari votano la nave et in mare gettano le mercanzie, appare in aria santo niccolò e gli libera da quel pericolo,
opera certo molto lodata. fu condotto a pisa dalla comunità, dove nel campo santo fece in istorie tutta la vita del pazientissimo giobbe, e nella medesima città, nel
chiostro di san francesco, una nostra donna con alcuni santi, la quale è con molta diligenza lavorata e condotta. ritornò a fiorenza e dipinse il tribunale della
mercatanzia vecchia, nella quale istoria con poetica invenzione figurò il tribunale de’ sei uomini, magistrato di
detta città, i quali stanno a vedere cavare la lingua alla
bugia dalla verità, la quale è vestita di velo su lo ignudo,
e la bugia ammantata di nero, scritto sotto a queste figure i versi che seguono:
la pura verità per ubbidire
alla santa giustizia che non tarda,
cava la lingua a la falsa bugiarda.
e sotto la storia è uno epigrama in nome suo, cosí
scritto:
taddeo dipinse questo bel rigestro,
discepol fu di giotto il buon maestro.
fu fattogli allogazione in arezzo di alcuni lavori in
fresco, i quali ridusse taddeo con giovanni da milano
suo discepolo a l’ultima perfezzione; e di questi veggiamo ancora, nella compagnia dello spirito santo, una
storia nella faccia dello altar maggiore, dentrovi la passione di cristo con molti cavalli et i ladroni in croce; cosa tenuta bellissima per la considerazione che e’ mostrò
nel metterlo in croce. dove sono alcune figure che, vivacissimamente espresse, dimostrano la rabbia di essi giudei, tirandolo alcuni per le gambe con una fune, altri
porgendo la spugna, et altri in varie attitudini, come il







longino che gli passa il costato et i tre soldati che si
giuocano la veste, nel viso de’ quali si scorge la speranza
et il timore nel trarre i dadi. il primo di costoro armato
sta in attitudine disagiosa aspettando la volta sua, e si
mostra tanto bramoso di tirare che e’ non pare che senta
il disagio. l’altro, inarcando le ciglia, con la bocca e con
gli occhi aperti, guarda i dadi per sospetto quasi di fraude, e chiaramente dimostra a chi lo considera il bisogno
e la voglia che egli ha di vincere. il terzo, che tira i dadi,
fatto piano de la veste in terra co ’l braccio tremolante
pare che accenni ghignando volere piantargli. similmente per le facce della chiesa si veggono storie di santo
giovanni evangelista, et altre cose per la città fatte da
taddeo, che si riconoscono per di sua mano da chi ha
giudizio nell’arte. veggonsi ancora oggi nel vescovado,
dietro allo altare maggiore, alcune storie di santo giovanni batista, le quali con tanto maravigliosa maniera e
disegno sono lavorate, che lo fanno tenere mirabile. in
santo agostino, alla cappella di santo sebastiano, allato
alla sagrestia, fece storie di esso martire et una disputa
di cristo con i dottori, tanto ben lavorata e finita, che è
miracolo a vedere la bellezza ne’ cangianti varii e la grazia ne’ colori di queste opere, finite per eccellenza. in
casentino, transferitosi al sasso della vernia, dipinse la
cappella dove san francesco ricevette le stimite et iacopo di casentino divenne suo discepolo in queste gita.
finita tale opera, insieme con giovanni milanese se ne
tornò a fiorenza, dove nella città e di fuori, fecero tavole e pitture assaissime e di grande importanza. et in processo di tempo lavorò e guadagnò tanto, che faccendo
capitale delle facultà sopra ogni altro che in quell’arte si
esercitasse ne’ tempi suoi diede principio alla ricchezza
et alla nobiltà della sua famiglia.
fu taddeo tenuto savio e molto discreto, e da’ suoi
cittadini grandemente onorato in vita. co’ discepoli suoi
fu piacevole e faceto, e per questo amato da loro teneris-







simamente. dipinse in santa maria novella di fiorenza
il capitolo di quel convento, allogatogli dal priore di
quello con la invenzione delle pitture che e’ ci voleva.
bene è vero che per essere il lavoro grande e per essersi
scoperto in quel tempo che e’ si facevano i ponti, il capitolo di santo spirito con grandissima fama di simone
memmi che lo aveva dipinto, venne voglia al detto priore di chiamarlo a la metà di questa opera, e lo conferí
con taddeo; il quale ne fu molto contento, perché sommamente amava simone come compagno et amico suo,
allevatosi con esso lui fanciulletto a’ servizii di giotto et
inoltre conosceva e pregiava molto la sua virtú. animi
veramente gentili e spiriti nobilissimi, che senza emulazione o ambizione alcuna fraternamente amavano l’un
l’altro, godendo dello onore e del pregio altrui come del
suo proprio. fu adunque spartito il lavoro, dandone tre
facciate a simone (come io dissi nella sua vita) et a taddeo la facciata sinistra e tutta la volta, la quale fu divisa
da lui in quattro spicchi o quarte, secondo gli andari di
essa volta, e nel primo fece la resurressione di cristo,
dove pare che e’ volesse tentare che lo splendore del
corpo glorificato facesse lume, che apparisce ancora in
una città et in alcuni scogli di monti; ma non seguitò di
farlo nelle figure e nel resto, dubitandosi forse di non lo
potere condurre, per la difficultà che e’ vi conosceva.
nel secondo spicchio fece iesú cristo che libera san
pietro da ’l naufragio, dove sono gli apostoli che guidano la barca certamente molto begli; e fra le altre cose vi
fece uno che in su la riva del mare pesca a lenza, con
grandissima affezzione, cosa fatta prima da giotto in
roma, nel musaico della nave di santo pietro. nel terzo
dipinse la ascensione di cristo e nello ultimo la venuta
dello spirito santo, dove sono i giudei a la porta che
cercano volere entrare, e vi si veggono molto belle attitudini di figure. nella faccia di sotto sono le sette scienzie, con i caratteri di quelle, cioè la gramatica in abito







d’una donna con una porta, che insegna ad un putto, e
sotto lei a sedere donato scrittore. di quella segue la
rettorica et a’ piè di quella una figura che ha due mani
a’ libri et una terza mano si trae di sotto il mantello e se
la tiene appresso alla bocca. la logica ha il serpente in
mano sotto di un velo, et a’ piè suoi zenone eleate che
legge. la aritmetica tiene le tavole dello abbaco, e sotto
lei siede abramo inventor di quelle. la musica ha gli instrumenti da sonare, e sotto lei siede tubalcaino che
batte con due martelli sopra una ancudine, e sta con gli
orecchi attenti a quel suono. la geometria ha la squadra e le seste, et a’ suoi piedi siede euclide. la astrologia ha la sfera del cielo in mano, et a’ suoi piedi siede
atalante. da l’altra parte seggono sette scienze teologiche, e ciascuna ha sotto di sé quello stato o condizione
di uomini che piú se le conviene. nel mezzo e piú alto è
san tomaso d’aquino che di tutte fu adornato, e tiene
legati sotto i suoi piedi gli eretici ario, sabellio et averrois, et intorno di lui sono mosè, paulo e giovanni
evangelista et alcune altre figure, sopra le quali sono le
quattro virtú cardinali e le tre teologiche, con altre infinite considerazioni, espresse da taddeo con disegno e
grazia non piccola, e puossi dire di questa pittura che ella è la piú conservata e la piú intesa di tutte quante le cose sue. nella medesima santa maria novella, sopra il
tramezzo della chiesa, fece ancora un santo geronimo
vestito da cardinale, avendo egli divozione in quel santo
e per protettore di sua casa eleggendolo, sotto il quale
agnolo suo figliuolo, dopo la morte di taddeo, fece fare
una lapida di marmo con l’arme loro, per sepoltura de’
discendenti. a’ quali san geronimo cardinale, per la
bontà di taddeo, ha impetrato da dio la elezzione de’
cherici di camera apostolica, de’ vescovi et in ultimo
del cardinale. i quali tutti nell’arte della pittura e della
scoltura hanno sempre stimato i begli ingegni, e quegli
con ogni sforzo loro favorito. finalmente essendo tad-







deo venuto in età d’anni cinquanta, d’atrocissima febbre
percosso, passò di questa vita l’anno mcccl, lasciando
agnolo suo figliuolo e giovanni che attendessero alla
pittura, raccomandandoli a iacopo di casentino per li
costumi del vivere, et a giovanni da milano per gli ammaestramenti dell’arte per il che giovanni milanesi,
mentre che insegnava loro, fece una tavola, che è ancora
oggi posta in santa croce in fiorenza, che fu fatta allo
altare di san gherardo da villamagna xiiii anni dopo la
morte di taddeo suo maestro. il quale, con quella facilità che piú poteva, insegnò sempre i modi della pittura
a’ discepoli di esso.
mantenne continuamente taddeo la maniera di giotto né però molto la migliorò, salvo che il colorito suo fu
piú fresco e piú vivace che quel di giotto, avendo egli
tanto atteso a migliorare tutte le altre parti e l’altre difficultà di questa arte. et ancora che a questa badasse, non
poté però aver grazia di farlo. laonde avendo veduto
taddeo quel che era facilitato in giotto, et imparatolo,
poté aver tempo di aggiugnere facilmente e di migliorare quella nel colorito. fu egli con tenerissime lagrime da
agnolo e da giovanni suoi figliuoli pianto, et in santa
croce nel primo chiostro datogli sepoltura, non cessando infiniti amici et artefici compor sonetti et epigrammi
in sua lode, lodandolo ne’ costumi, nel giudicio e
nell’arte, tanto quanto ancora lo lodarono nella esecuzione buona ch’e’ diede al campanile di santa maria del
fiore del disegno lasciatogli da giotto suo maestro. il
quale avendo fatto la pianta, andò di altezza braccia cxliiii, e di maniera si murò, che non può piú commettersi
pietre con tanta diligenza, et è stimato la piú bella torre
per ornamento e per spesa del mondo. lo epitaffio che
se li fece fu questo:
hoc vno dici poterat florentia felix
vivente at certa est non potvisse mori.







andrea di cione orgagna
pittore e scultore fiorentino
rare volte è uno ingegnoso e valente, che non sia ancora accorto e sagace, né mai la natura partorí uno spirto in una cosa eccellente, che ancora in molte non operasse il medesimo, o vero delle altrui non fusse almeno
intelligentissimo, come fece nell’orgagna il quale fu pittore, scultore, architetto e poeta. dimostrossi costui
molto valente nella pittura e di avere di quella gran pratica, e nella scultura similmente, come ancora le sculture
sue ne possono far fede, e nella architettura, il tabernacolo di orto san michele, e nella poesia alcuni sonetti
che di suo si leggono ancora, scritti da lui già vecchio al
burchiello allora giovanetto. mostrossi molto accorto
nelle sue operazioni, e vedesi espressamente che mai
non si parte da ’l buono chi, nascendo con esso, nelle azzioni sue non fa mai cosa che non sia con buon garbo e
con bellissimo disegno. il che mostrò lo spirito del garbatissimo orgagna, il quale fece il principio delle pitture
sue in pisa, che sono alcune storie in campo santo, allato a quelle di giob, che furono fatte da taddeo gaddi.
fece in fiorenza la capella grande di santa maria novella de’ tornabuoni, ridipinta nel  da domenico
ghirlandai, il quale ne trasse molte invenzioni di cose
che in detto operar si serví.
fece ancora in detta chiesa la capella degli strozzi,
con bernardo suo fratello, vicina alla porta della sagrestia che sale una scala di pietra, nella quale lavorò una
tavola a tempera dove pose il nome suo. e nelle facce di
essa figurò l’inferno et i cerchi e le bolge di dante, dilettandosi con ogni studio cercare di intenderlo. in santo
romeo fece una tavola et a santo apollinare con bernardo predetto finí a fresco la facciata fuor della chiesa.
in santa croce di fiorenza dipinse l’inferno, il purgato-







rio et il paradiso con infinite figure. nello inferno della
quale opera ritrasse tirato da un diavolo il guardi, messo del comune, con tre gigli rossi sopra la berretta, perché lo pegnorò, et il notaio et il giudice ancora che gli
dette quella sentenzia. fece in san michele in orto la
cappella della madonna, lavorata di marmo da uno altro
suo fratello che era scultore e condotta al fine da lui nella scultura et architettura. nella quale opera dietro alla
madonna fece di mezzo rilievo una morte di nostra
donna e l’assunzion sua, et appresso alla fine della storia, a man sinistra, ritrasse sé, il quale è uno che ha il viso tondo e piatto, co ’l cappuccio avvolto alla testa, e
sotto a tale istoria mise il suo nome: andreas cioni pictor archimagister.
trovasi questa opera esser costa, fra lo edifizio di fuori, i marmi della capella et altre pietre che in essa sono et
il magisterio, lxxxvi mila fiorini. laonde per l’architettura e scultura di cosí fatto lavoro, con reputazione e
gloria non piccola, vive ancor oggi la fama sua.
usava l’orgagna scrivere il nome nelle sue opere, ma
nelle pitture diceva, andrea di cione scultore, e nelle
sculture, andrea di cione pittore, volendo che la pittura
si sapesse nella scultura, e la scultura nella pittura. sono
per tutta fiorenza infinite tavole fatte da lui, e parte da
bernardo suo fratello, il quale, poco dopo la morte di
andrea, chiamato a pisa, fece l’inferno di campo santo,
imitando le invenzioni dello orgagna. in san paulo a ripa d’arno rifece di molte istorie e tavole per molte chiese, e nel suo dimorare in pisa, insegnò l’arte della pittura
a bernardo nello di giovanni falconi pisano, il quale
lavorò le tavole che sono nel duomo, della maniera vecchia. visse andrea orgagna anni lx e nel mccclxxxix
finí il corso di questa vita. le case sue erano in fiorenza
nella via vecchia de’ corazzai, et ebbe in su la sepoltura
il seguente epitaffio:






hic iacet andraeas qvo non praestantior alter
aere fvit patriae maxima fama svae.

rimase dopo la morte sua un suo nipote, chiamato
mariotto, il quale fece in fiorenza, di pittura a fresco, il
paradiso di santo michele bisdomini nella via de’ servi,
cercando di imitare in ogni azzione l’opere lodevoli
dell’orgagna.







tommaso fiorentino
pittore detto giottino
quando l’arte della pittura è presa in gara et esercitata da gli emoli con grandissimo studio, e quando gli artefici lavorano a concorrenza, senza dubbio truovano
ogni giorno gli ingegni buoni nuove vie e nuove maniere, per satisfare a’ gusti et alle volontà di chi gli vede gareggiare nella arte. chi usa di porre in opera cose oscure
et inusitate, et in quelle mostrando la difficultà del fare,
nelle ombre del colore fa conoscere la chiarezza dell’ingegno, e chi lavora le dolci e le dilicate, e pensando
quelle rendersi piú facili a gli occhi nella dilettazione, fa
il medesimo, e tira agevolissimamente a sé gli animi della maggior parte de gli uomini. ma chi dipigne unitamente, e ribatte unitamente a’ suoi luoghi i lumi, i colori
e l’ombre delle figure, merita grandissima lode e mostra
la destrezza dell’animo et i discorsi dell’intelletto, come
con dolce maniera mostrò sempre nella pittura tommaso di stefano detto giottino, discepolo di stefano suo
padre e prontissimo imitatore di giotto, e sí vero che ne
cavò oltra la maniera molto piú bella di quella del suo
maestro, il sopranome da’ popoli e fu chiamato da tutti
giottino mentre che e’ visse. e per tal cagione era parer
di molti, i quali furono però in error grandissimo, che
fosse figliuolo di giotto, essendo (come abbiamo detto)
tommaso figliuol di stefano e non di giotto. fu costui
nella pittura sí diligente e di quella tanto amorevole, che
se ben molte opere di lui non si ritrovano, nondimeno
quelle che trovate si sono erano buone e di bella maniera e degne d’ogni gran lode. percioché i panni, i capegli
e le barbe et ogni suo lavoro furono lavorati et uniti con
tanta morbidezza e con tanta diligenza, che si conosce
ch’egli aggiunse senza dubbio l’unione a questa arte
molto piú perfetta che non avevano giotto, stefano e gli







altri pittori nell’opere loro. dipinse nella sua giovanezza
in santo stefano dal ponte vecchio in fiorenza, una
cappella a lato alla porta del fianco, nella quale la umidità ha oggi guasto la maggior parte delle sue fatiche,
pur vi si vede destrezza grande. poi fece, al canto a la
macine ne’ frati ermini, san cosimo e damiano, i quali
spenti dal tempo ancor essi, oggi poco si veggono. rifece una cappella in santo spirito di detta città, inanzi che
lo incendio lo struggesse, et in fresco, sopra la porta
principale della chiesa, la storia dello spirito santo, e su
la piazza di detta chiesa, per ire al canto a la cuculia,
sul cantone del convento de’ frati, quel tabernacolo
ch’ancora vi si vede con la nostra donna et altri santi
dattorno, con alcune teste le quali tirano forte a la maniera moderna. quivi cercò variare e cangiare le carnagioni, e similmente mostrò accompagnar nella varietà
de’ colori e ne’ panni e con grazia e con giudicio tutte le
sue figure. le quali molto s’ingegnò correggere, e fuggí
quegli errori che spesse volte all’occhio danno cagione
di biasimo al giudicio di molti. costui medesimamente
lavorò in santa croce la cappella di san salvestro, nella
quale si veggono l’istorie di gostantino, fatte con pulitezza e con grandissima diligenza. fece ancora in san
pancrazio, all’entrar della porta alla capella della madonna, un cristo che porta la croce et alcuni altri santi
dappresso, ch’hanno espressissimamente la maniera di
giotto e molto leggiadrissimamente sono aiutati dalla
unione ch’e’ diede sempre alle cose ch’e’ fece. era in
san gallo fuor della porta, in un chiostro de’ frati, una
pietà dipinta a fresco, oggi rovinata e per terra; pur n’è
rimasta una copia in san pancrazio già detto, in un pilastro accanto alla capella maggiore.
lavorò a fresco in santa maria novella alla capella di
san lorenzo, entrando in chiesa per la porta a man destra, nella facciata dinanzi, un san cosimo e san damiano, et in ogni santi un san cristofano et un san gior-







gio, che dalla malignità del tempo furon guasti e rifatti
da altri pittori, per ignoranza d’un proposto balordo e
poco di tal mestiero intendente. dipinse ancora, nella
torre del palagio del podestà, il duca d’atene et i suoi
seguaci con l’arme loro sotto a i piedi e con le mitre in
testa, fatti cosí dipignere a tommaso dal pubblico, per
segno della liberata patria e non per altro. indi fece alle
campora, fuor della porta a san pier gattolini, san cosimo e damiano nella chiesa, oggi guasti per imbiancar
la chiesa, et al ponte a’ romiti in valdarno il tabernacolo che è in sul mezzo murato, con bella e fresca maniera,
pur di sua mano. trovasi, per l’openione di molti che
ciò scrissero, che tommaso attese alla scultura et in
quella arte lavorò una figura di marmo nel campanile di
santa maria del fiore di firenze, di braccia quattro, verso dove oggi sono i pupilli. in roma similmente condusse a buon fine, in san giovanni laterano, una storia dove figurò il papa in piú gradi, che oggi ancora si vede
consumata e rosa dal tempo di malissima sorte. dicono
che tommaso fu persona maninconica e molto solitaria,
ma nell’arte amorevole e studiosissimo, come apertamente si vede in fiorenza nella chiesa di san romeo,
per una tavola lavorata da lui a tempera con tanta diligenzia et amore, che di suo non si è mai visto in legno
cosa me<glio> fatta. questa tavola è posta nel tramezzo
di detta chiesa a man destra, et èvvi dentro un cristo
morto, con le marie intorno e co’ niccodemi, accompagnati di altre figure, le quali con amaritudine et atti dolcissimi et affettuosi piangono quella morte, torcendosi
con diversi gesti di mani e battendosi di maniera che
nella aria del viso si dimostra assai chiaramente l’aspro
dolore del costar tanto i peccati nostri. et è cosa maravigliosa a considerare, che e’ penetrasse mai con lo ingegno in sí alta imaginazione. questa opera è sommamente degna di lode, non tanto per il suggetto della
invenzione, quanto per avere egli mostrato in alcune te-







ste che piangono, che ancora che il lineamento si storca
nelle ciglia, negli occhi, nel naso e nella bocca di chi piagne, e’ non guasta però, né altera una certa bellezza che
suol molto patire nel pianto da chi non sa valersi de l’arte. costui non si curò altrimenti di trarre de le sue fatiche quel premio che molti de’ nostri artefici stimano oggi sopra la fama, della quale veramente fu assai piú
avaro tommaso, che delle ricchezze e de i comodi nella
vita. e del suo vivere poveramente contentandosi, cercò
con ogni sua diligenza sodisfare piú altri che se stesso.
laonde venuto, per la straccuratezza del mal governarsi
e per la fatica dello studiare nel mal del tisico, d’età
d’anni xxxii passò di questa vita, e da’ parenti suoi gli fu
dato sepoltura fuor di santa maria novella, alla porta
del martello, allato al sepolcro di bontura, e fugli fatto
questo epitaffio:
hev mortem infandam mortem qvae cvspide acvta
corda hominvm laceras dvm venis ante diem.

lasciò costui piú fama che facultà dopo la morte sua,
e rimasero suoi discepoli giovanni tossicani, michelino, giovan dal ponte e lippo, i quali furono assai ragionevoli maistri di questa arte. furono le sue pitture nel
mcccxlix.







giovannino dal ponte
pittore fiorentino
dice uno antico nostro proverbio: a goditore non
mancò mai roba, e verificasi certamente nella azzion di
molti per non dire però di infiniti. i quali hanno il cielo
sí benigno e tanto propizio, che e’ ne tiene cura particulare, e porge loro continovamente aiuto e sussidio, senza
che essi vi pensin mai, come sempre aiutò giovannino
da santo stefano a ponte di fiorenza. costui, essendo
naturalmente inclinato alle comodità e piaceri del mondo, non si curò molto di venir perfetto nella arte come e’
poteva, anzi, mandando male il suo patrimonio e venendoli in mano alcune eredità e nella arte guadagni continovi, piú per sorte che per merito, per attendere piú alle
baie che all’opra, consumò il tempo, la roba e se stesso.
dove il cielo che favorire lo volle, nel tempo che egli era
già divenuto vecchio, e delle sue fatiche avea fatto poco
avanzo, co ’l dargli in cambio dello stento la morte, felicemente lo fe’ passare a vita migliore. lasciò dell’opre
sue in santa trinita di fiorenza la cappella delli scali, et
un’altra allato a essa, et una delle storie di san paulo allato alla capella maggiore. in santo stefano al ponte
vecchio, fece una tavola et altre pitture a tempera in tavola et in fresco, per fiorenza e di fuori, che li diedon
credito assai. molti amici suoi contentò ne’ piaceri piú
che nell’opre. era amico delle persone litterate et amator di tutti quegli che per venire eccellenti si davano a tal
professione e frequentavano gli studii di quella, confortando gli altri a talmente esercitarsi nell’arte, che se bene
egli non operava in quel modo, aveva piacere dell’opra
virtuosa in essi artefici, e molto piú quando gli vedeva
fiorire nella pittura.
visse dunque giovannino allegrissimamente, in fin
che d’anni lix, di mal di petto, in pochi giorni perse la







vita, nella quale, poco piú che durato avesse, sarebbe
stato costretto a patire incommodi, essendoli appena rimaso tanto in casa che li bastasse per darli onesta sepoltura in santo stefano del ponte vecchio. furono l’opre
sue fatte nel mccclxv. e li fu fatto questo epitaffio:
deditvs illecebris et prodigvs vsqve bonorvm
qvae linqvit moriens mi pater ipse fvi
artibvs insignes dilexi semper honestis.
pictvra poteram clarvs et esse volens.







agnolo gaddi
di quanta importanza sia il mostrare di essere eccellente in una arte, manifesto si vede nella virtú e nel governo di taddeo gaddi. il quale, ordinando le cose sue
nella propria famiglia, le accomodò ne’ suoi tempi di
maniera, lasciando agnolo e giovanni suoi figliuoli, che
l’uno e l’altro diede principio alla ricchezza et alla esaltazione di casa sua. avendo oggi veduto noi le fatiche
loro meritare il premio da la romana chiesa, dipignendo gaddo, taddeo, agnolo e giovanni mentre che vissero con la virtú e con l’arte loro, molte chiese, e quelle
ornate et onorate, presaghi, dopo alcun tempo, avere i
posteri e descendenti loro ad essere da quella ornati et
onorati.
lasciò taddeo, agnolo e giovanni in compagnia de’
discepoli suoi, e benché agnolo nell’opre sue non fusse
eguale al padre, ancora che nella sua giovanezza faticando mostrasse di gran lunga volerlo superare, nondimeno
gli agi sono molte volte cagione d’impedimento agli studii. perché, essendo egli rimaso benestante e traficando
nelle mercanzie danari, indebolí l’ingegno che all’arte da
principio aveva volto per inalzarsi con la virtú. il che
non ci debbe parere strano, vedendosi molte volte la
avarizia esser cagione di sotterrare gli ingegni, i quali illustri e perfetti sarebbono divenuti, se il desiderio del
guadagno negli anni primi e migliori non gli avesse levati da ’l viaggio della virtú. lavorò agnolo nella giovenezza sua in fiorenza, in san iacopo tra’ fossi, di figure
poco piú d’un braccio, una istorietta di cristo quando
risuscita lazzero quatriduano, dove, imaginatosi di voler contraffare la corruzzione di quel corpo stato morto
tre dí, fece le fasce che lo tenevano legato macchiate dal
fracido della carne, et intorno a gli occhi certi lividi e
giallicci della carne, tra la viva e la morta; non senza stu-







pore degli apostoli e di altre figure, le quali con attitudini varie e belle, chi co’ panni e chi con mano turandosi il
naso per il fetore di quel corpo, dimostrano nelle teste il
timore e lo spavento di tale novità, non meno che la singulare allegrezza maria e marta, nel vedere rinovare la
vita nel morto corpo del loro fratello. la quale opera di
tanta bontà fu stimata, che si promisero infiniti che la
virtú di agnolo passar devesse i discepoli di taddeo et
ancor le cose di quello. questa opera fu cagione di farlo
immortale e di venire in tal credito, che li fu fatto allogagione de la cappella maggiore di santa croce, con le storie di gostantino e la invenzione della croce, la quale
con gran pratica in fresco da lui fu condotta. lavorò per
<la> chiesa altre storie di figure, e nella cappella de’
bardi dipinse la vita di santo lodovico in diverse storie,
e fece di sua mano la tavola di questa cappella, et ancora
altre tavole nella medesima chiesa della maniera sua. in
prato, castello dieci miglia lontano a fiorenza, dipinse a
fresco la cappella della pieve, dove è riposta la cintola,
et in altre chiese per quel castello rifece molti lavori. in
fiorenza nel suo ritorno dipinse l’arco sopra la porta di
santo romeo, e lavorò a tempera in orto san michele
una disputa di dottori con cristo nel tempio. veggonsi
in detta città per le chiese molte tavole di sua mano, e similmente per il dominio si riconoscono molte delle sue
opere, de le quali acquistò bene assai facultà, ma molto
piú nelle mercanzie, a le quali indirizzò ben presto i figliuoli, perché essi, non volendo vivere da dipintori, si
contentarono d’esser mercanti, e cosí agnolo, senza affaticarsi piú oltre nella pittura, la seguitò solamente per
suo piacere e senza porvi piú diligenzia o studio, quasi
che per un passatempo si condusse con ella fino a la
morte, che mediante una fiera febbre, l’anno lxiii di sua
vita, lo menò a vita migliore.
lasciò discepoli suoi maestro antonio da ferrara,
che fece in san francesco a urbino et <a> città di ca-







stello molte belle opere; stefano da verona, il quale dipinse in fresco perfettissimamente, come si vede in verona sua patria in piú luoghi, et in mantova ancora. costui fece eccellentemente bellissime arie di putti, di
femine e di vecchi, le quali furono imitate e ritratte tutte
da un miniatore chiamato piero da perugia, che miniò
tutti i libri che sono a siena in duomo, nella libreria di
papa pio, e colorí in fresco praticamente. fu discipolo
di agnolo michele da milano e giovanni gaddi suo fratello, il quale nel chiostro di santo spirito, dove sono gli
architetti di gaddo e di taddeo, fece la disputa di cristo nel tempio con i dottori, la purificazione della vergine, la tentazione nel diserto del diavolo a cristo et il
battesimo di santo giovanni; et essendo in espettazione
grandissima, poco tempo di poi lavorando si morí, e tutti questi discepoli in tale arte gli fecero onore. fu agnolo da’ figliuoli suoi con tenere lagrime pianto, e con onore grandissimo in santa maria novella sepellito nella
sepoltura che egli medesimo aveva fatta per sé e per i discendenti, l’anno della salute mccclxxxvii. e gli fu fatto
poi questo epitaffio:
angelo taddei f<ilio> gaddio ingenii et pictvrae
gloria honoribvs probitatisqve existimatione vere
magno filii
moestiss<imi> posvere.







il berna sanese
se a coloro che si affaticano per venire eccellenti in
qualche virtú non troncasse bene spesso la morte ne’ migliori anni il filo della vita, non è dubbio che molti ingegni perverrebbono pure a quel grado che da essi piú si
desidera. ma il corto vivere de gli uomini e la acerbità
de’ varii accidenti che d’ogni banda stanno lor sopra o
gli impedisce lo esercitarsi o ce li toglie troppo per tempo, come aperto poté conoscersi nel poveretto berna sanese. il quale, ancora che e’ morisse giovane, lasciò nondimeno tante opere, che egli appare di vita lunghissima.
e lasciolle tali e sí fatte, che ben si può credere da questa
mostra che e’ sarebbe venuto eccellente e raro, se e’ non
fusse morto sí tosto. veggonsi di suo in siena due cappelle in santo agostino, storiate di figure in fresco. era
nella chiesa in una faccia, oggi per farvi cappelle guasta,
una storia: dentrovi è un giovane menato a la giustizia,
impalidito dal timore della morte, imitato sí bene e simigliante cosí al vero, che ben meritò somma lode; era accanto a costui un frate che lo confortava, molto bene atteggiato e condotto. e ben parve in questa opera che il
berna si imaginasse quel caso orribile, pieno di acerbo e
crudo spavento, perché e’ lo espresse sí vivamente col
suo pennello, che la cosa stessa apparente in atto non
moverebbe maggiore affetto. nella città di cortona dipinse ancora molte cose, ma sparse in diversi luoghi, et
acquistovvi et utile e fama. ritornò di quivi a la patria
sua, et in legno vi fece alcune pitture, di figure e piccole
e grandi; ma non vi fece lunga dimora, perché condotto
in fiorenza, ebbe a dipignere in santo spirito la cappella di santo niccolò, opera grandemente lodata allora,
ma consumata e guasta di poi dal fuoco, con tutti gli altri ornamenti e pitture, nel miserabile incendio di quella
chiesa. a san gimignano di valdelsa, lavorò a fresco







nella pieve storie del testamento vecchio, le quali appresso il fine avendo già condotte, stranamente da ’l
ponte a terra cadendo, talmente dentro si pestò e si infranse sí sconciamente, che in spazio di due giorni, con
maggior danno dell’arte che suo che a miglior luogo se
ne andava, di questa a l’altra vita passò. e nella pieve
predetta i sangimignanesi, onorandolo molto nelle esequie, diedero al corpo suo onorata sepoltura, tenendolo
in quella riputazione cosí morto, che e’ lo avevano tenuto vivo, e non cessando per molti mesi di appiccare intorno al sepolcro suo epitaffii latini e vulgari, per essere
naturalmente gli uomini di quel paese dediti sempre alle
buone lettere. cosí dunque alle oneste fatiche del berna
resero il premio conveniente, celebrando co’ loro inchiostri chi gli aveva onorati co’ suoi colori, e gli fu poi
fatto questo epitaffio:
bernardo senensi pictori in primis illvstri quidvum
natvram diligentivs imitatvr qvam vitae svae
consvlit de tabvulato concidens diem svvm obiit
geminianenses
hominis de se optime meriti vicem dolentes
pos<vervnt>.

lasciò il berna giovanni da asciano suo creato, il
quale condusse a perfezzione il rimanente di quella opera, e fece in siena nello spedale della scala alcune pitture, e cosí in fiorenza in casa de’ medici, che gli diedero
nome assai. furono le opere del berna sanese nel mccclxxxi.







duccio
pittor sanese
senza dubbio coloro che sono inventori d’alcuna cosa notabile hanno grandissima parte nelle penne di chi
scrive l’istorie, e ciò nasce perché sono piú osservate e
con maggior maraviglia tenute le prime invenzioni, per
lo diletto che seco porta la novità della cosa, che quanti
miglioramenti si fanno poi da qualunque si sia nelle cose che si riducono a l’ultima perfezzione. atteso che se
mai a nessuna cosa non si desse principio, non crescerebbono di miglioramento le parti di mezzo, e non verrebbe il fine ottimo e di bellezza maravigliosa. meritò
dunque duccio sanese, pittor molto stimato, portare il
vanto di quegli che dopo lui sono stati molti anni, avendo in siena, nei pavimenti del duomo, dato principio di
marmo a i rimessi delle figure di chiaro e scuro, nelle
quali oggi i moderni artefici hanno fatto le maraviglie
che in essi si veggono. attese costui alla imitazione della
maniera vecchia, e con giudizio sanissimo diede oneste
forme alle sue figure, le quali espresse eccellentissimamente nelle difficultà di tale arte. egli di sua mano ordinò e disegnò i principii del detto pavimento, e nel
duomo fece una tavola, che a suo tempo si mise allo altar maggiore e poi ne fu levata per mettervi il tabernacolo del corpo di cristo ch’al presente si vede. fece ancora per siena, in campo d’oro, assai tavole, et in
particulare una in fiorenza in santa trinita. dipinse
poi moltissime cose in pisa, in lucca et in pistoia per
diverse chiese, che tutte furon lodati in dette città, onde
gli acquistarono nome e fecero grandissima utilità. costui non si sa dove morisse, né che parenti o facultà lasciasse. basta che per avere egli lasciato erede l’arte de
la invenzione della pittura nel marmo di chiaro e scuro
merita per tal beneficio nell’arte commendazione e lode







infinita, onde sicuramente si può annoverarlo fra i benefattori ch’allo essercizio nostro aggiungono grado et
ornamento. atteso che coloro, i quali vanno investigando le difficultà delle rare invenzioni, hanno eglino ancora le memorie ch’e’ lasciano tra l’altre cose maravigliose. truovansi l’opere di costui fatte nel mcccxlix.







antonio veniziano
quanti si starebbono nelle patrie dove nascono, che
per gli stimoli dell’invidia morsi da gli artefici et oppressi dalla tirannia de’ suoi cittadini, si partono di quelle? e
l’altrui nido nuova et ultima patria si eleggono e quivi
fanno l’opre loro, mostrando lo sforzo di quel che sanno
e parendoli, nel far cosí, d’ingiuriar coloro da chi sono
stati ingiuriati, de’ quali non si curano sentir memoria
né nome, obliandoli tanto per la loro invidia e maledicenza, che e’ non vorrebbono mai ricordarsi del paese
che gli produsse. il quale, se bene in questo non ha colpa, non può nientedimeno ammortare con la sua dolcezza quello sdegno giustissimo, che ne gli animi di costoro
causò la emulazione e la ingratitudine de’ maligni lor cittadini. il che manifestamente si vide in antonio veniziano, il quale venne in fiorenza con agnol gaddi ad imparare la pittura, et appresela di maniera, che non
solamente era stimato et ammirato da’ fiorentini, ma carezzato ancora grandemente per questa virtú e per l’altre buone qualità sue. laonde, venutogli voglia di farsi
vedere nella sua città per ricogliere in essa il frutto delle
lunghe fatiche da lui durate, si tornò a la sua vinegia. e
faccendo quivi a fresco et a tempera molte pitture, meritò che da la signoria gli fusse dato a dipignere una facciata della sala del consiglio. la quale opera condusse
egli sí eccellentemente e con tanta maestà che ogni gran
premio se li veniva, se la emulazione degli artefici et il
favore che ad altri pittori forestieri facevano alcuni gentiluomini non avesse accecati gli occhi di chi doveva vedere il vero. ma tanta fu la invidia e sí potente la ambizione, che il poverello antonio si trovò sí percosso e
tanto abbattuto, che per miglior partito a fiorenza se ne
ritornò, con proposito di non volere a vinegia mai piú
tornare, e quella per sua nuova patria deliberò d’eleg-







gersi. dove nel chiostro di santo spirito in un archetto
fece cristo che chiama pietro et andrea da le reti, e zebedeo et i figliuoli; e sotto i tre archetti di stefano dipinse la storia del miracolo di cristo ne’ pani e ne’ pesci,
nella quale infinita diligenza et amore dimostrò come
apertamente si vede nella figura stessa di cristo che a
l’aria del viso mostra la compassione che egli ha alla turba e lo ardore della carità con la quale fa dispensare il
pane. vedesi medesimamente in gesto bellissimo la affezzione d’uno apostolo che dispensando con una cesta
grandemente si affatica. et imparasi da chi è della arte a
dipignere sempre le sue figure in una maniera che elle
favellino, perché altrimenti non sono pregiate. dimostrò
questo medesimo antonio nel frontispizio di sopra, in
una storietta piccola della manna, con tanta diligenza lavorata e con sí buona grazia finita, che vanto dar si gli
può di veramente eccellente. a santo antonio al ponte
alla carraia dipinse l’arco sopra la porta, et a pisa
dall’opera del duomo fu condotto, dove in campo
santo fece gran parte delle storie di san rinieri, et in
quelle figurò la nascita, la vita e la morte sua. ritornò a
fiorenza et a nuovoli nel contado dipinse un tabernacolo. e perché molto studiava le cose di dioscoride nelle
erbe, piacendogli intendere le proprietà e virtú di esse,
abbandonò la pittura e diedesi a stillar semplici e cercar
quegli con ogni studio. cosí di pittore medico divenuto,
molto tempo seguitò questa arte, finché infermo di mal
di stomaco, in breve tempo finí il corso della sua vita,
dolendo agli amici suoi la morte di lui, per essere egli
stato non meno medico esperto che diligente pittore,
avendo infinite esperienze fatto nella medicina a quegli
che di lui ne’ suoi bisogni s’erano serviti. per il che lasciò al mondo di sé bonissima fama nell’una e nell’altra
virtú. furono l’opre sue nel mccclxxx.
fu suo discepolo gherardo starnini fiorentino, il
quale molto lo imitò e gli fe’ continovamente onore ec-







cessivo. né mancò, alla morte di antonio, chi lo onorasse con questo epitaffio:
annis qvi fveram pictor ivvenilibvs artis
me medicae reliqvo tempore coepit amor
natvra invidit dvm certo coloribvs illi
atqve hominvm mvltis fata retardo medens
id pictvs paries pisis testatvr et illi
saepe qvibvs vitae tempora restitvi.







iacopo di casentino
pittore
già molti anni s’era udita la fama et il romore delle
pitture di giotto e de’ discepoli suoi perché molti, volenterosi di arricchire nella povertà per mezzo dell’arte
della pittura, caminavano inanimiti dalle speranze dello
studio e dalla inclinazione della natura, e si pensavano,
quella esercitando, avanzare di eccellenza e giotto e
taddeo e gli altri pittori. et infra molti che ebbero questo pensiero cercò porlo ad esecuzione iacopo di casentino, da molti scritto e creduto essere stato de la famiglia
di m<esser> cristofano landino da prato vecchio. costui, mentre che taddeo gaddi lavorava al sasso della
vernia la capella delle stimite, da un frate di casentino,
allora guardiano in detto luogo, fu acconcio con esso lui
ad imparare il disegno et il colorito di quell’arte. per il
che in fiorenza condottosi in compagnia di giovanni da
milano per li servigi di taddeo lor maestro, molte cose
lavorando, fece il tabernacolo della madonna di mercato vecchio; similmente quello su ’l canto della piazza di
san niccolò della via del cocomero, et a’ tintori quello
che è a santo nofri su ’l canto delle mura dell’orto loro,
dirimpetto a san giuseppo. fece in san michele in orto alcune pitture, et in casentino, in prato vecchio et in
tutte le chiese, molte cappelle e figure, che seminate in
diversi luoghi per casentino si veggono ancora. lavorò
in arezzo nel duomo vecchio; e per il capitolo della
pieve, nella chiesa di san bartolomeo fece la facciata
dello altar maggiore; e nella pieve stessa sotto l’organo la
storia di s. matteo, et in santo agostino due altre cappelle ancora et in san domenico. e cosí faccendo per
tutta la città opere di sua mano, mostrò <a> spinello
aretino i principii di tal arte insegnata interamente da
lui a bernardo daddi fiorentino, il quale nella città sua







molte cose lavorando, quella onorò e da’ cittadini suoi,
che di bonissimo governo lo stimorono, fu ne’ magistrati adoperato assai. furono le pitture di bernardo molte
et in molta stima, e prima in santa croce la cappella di
san lorenzo e di santo stefano de’ pulci e berardi e
molte altre pitture in diversi luoghi di detta chiesa. sopra le porte della città di fiorenza da la parte di dentro
quelle dipinse e, d’anni carico morendo, in santa felicita gli fu dato onorato sepolcro l’anno mccclxxx. e iacopo di casentino in vecchiezza venuto, nella badia di
santo angelo, fuor del castello di prato vecchio in casentino, fu sepolto d’anni lxiiiii, dolendo a molti la
morte sua e massimamente a’ parenti, i quali da le fatiche di lui di continuo traevano utile, onore e fama. e nel
mccclviii gli fu dato sepoltura. né gli mancò dopo la
morte questo epitaffio:
pingere me docvit gaddvs; componere plvra
apte pingendo corpora doctvs eram.
prompta manvs fvit, et pictvm est in pariete
tantvm
a me: servat opvs nvlla tabella mevm.







spinello aretino
pittore
quando un solo è cagione di illustrare una virtú usatasi rozzamente in una patria già per molti anni e, rendendole il vero splendore, la fa conoscere per lodata et ispiritosa, pare che tutti quegli che di sapere e di virtú
operano, si voltino a lodarlo, a favorirlo, a inalzarlo e ad
onorarlo; di maniera che molto si sente caricare il peso
delle fatiche quel tale in cercare d’inalzarsi in quella virtú
o scienza. atteso che diventano obbligati a gli onori tutti
coloro a’ quali per le virtú e per le fatiche son fatti commodi e favori nell’arte ingegnose che anno apprese, come
fu fatto in arezzo a spinello di luca spinelli pittore; il
quale, dopo la morte di giotto e taddeo gaddi, svegliato dal bello ingegno che aveva, imparò la bella arte della
pittura, essendo già dimenticata in quella città la maniera
de’ greci vecchi, per non avere atteso aretino alcuno, da
margheritone insino a spinello a quello esercizio, ancora
che giotto e taddeo et iacopo di casentino vi avessino
lavorato molte cose. spinello adunque, essendo chiamato
dal cielo a suscitare nella patria sua una arte tanto ingegnosa e bella, addomesticatosi con iacopo di casentino,
imparò da lui il disegno et il modo del lavorare, e con
buona pratica e grazia fece poi infinite cose. perché invaghitosi del mestiero, non restò mai insino a la morte di
esercitarvisi prontamente. fu condotto in fiorenza e lavorò con iacopo di casentino, la domestichezza del quale aveva preso in arezzo, mentre vi lavorava nella sua
giovanezza; et acquistò grandemente fama in quella città
per molte opere che e’ vi fece. infra l’altre lavorò in fresco la cappella maggiore di santa maria maggiore e la sagrestia di san miniato in monte fuor di fiorenza, la quale fu cagione che fra’ iacopo d’arezzo, allora generale
della congregazione di monte oliveto, vedendo sí bello







ingegno della patria sua, lo riconducesse ad arezzo. dove in san bernardo, monistero di tal religione, dipinse
quattro cappelle, due allato alla cappella maggiore, che la
mettono in mezzo, e le altre due al tramezzo della chiesa;
e fece a fresco infinite figure per la chiesa, condotte da
lui con bellissima pratica e vivezza. sopra il coro dipinse
pure a fresco una nostra donna con due figure, che a
guardarle paiono vivissime. di maniera che, trovandosi
ben servito da lui, fra’ iacopo lo condusse a monte oliveto, capo della sua religione, dove, alla cappella maggiore, gli fece fare una tavola a tempera in campo d’oro, con
infinito numero di figure piccole e grandi; nella quale di
rilievo ne l’ornamento di legname, son fatti di gesso di
mezzo rilievo e messi d’oro tre nomi: simon cini fiorentino, che fece lo intaglio e legname; gabriel saracini, che
la mise d’oro; e spinello di luca aretino, che la dipinse.
la quale opra finita, il che fu l’anno mccclxxxv, con
carezze da’ monaci usategli, se ne tornò in arezzo, e per
lo nome che aveva acquistato, fece nella pieve la cappella
di san bartolomeo e sotto l’organo similmente quella di
san matteo, nelle quali figurò storie dell’uno e dell’altro
apostolo. non poco lontano a questo, fuor d’arezzo, dipinse al duomo vecchio fuor della città la cappella e la
chiesa di santo stefano, nella quale i colori suoi, per essere lavorati risolutamente et a buon fresco, sono ancora
vivissimi et accesi che paiono dipinti al presente. et in
detta chiesa fece di pittura una nostra donna, la quale
oggi è tenuta da gli aretini in divozione et in gran riverenza, nascendo questo da avere spinello sempre dato alle figure che dipinse mansuetudine, modestia e grazia e
massimamente nelle teste; come dimostrò ancora al canto delle beccherie in quella città in una altra nostra donna fatta da lui in fresco, e similmente in quella di seteria.
e sul canto del canale fece la facciata dello spedale dello
spirito santo, con una istoria, che gli apostoli lo ricevono, e da basso storie di san cosimo e damiano che ta-







gliano al moro morto una gamba sana, per appiccarla ad
uno infermo a chi ne avevano tagliato una fracida. nel
mezzo fece un noli me tangere, pittura certo bellissima e
lodata. al canto alla croce dipinse la facciata di san lorentino e pergentino, et allo spedale di san marco, nel
portico, lavorò molte figure. fece nella compagnia de’
puraccioli una cappella dentrovi una annunziata, e nel
chiostro di santo agostino similmente lavorò a fresco
una nostra donna e molte altre figure in compagnia di
quella, et in chiesa la cappella di san lorenzo e quella di
santo antonio; et in san domenico nella medesima città,
entrando in chiesa a man sinestra, si vede la cappella di
san iacopo e filippo, lavorata da lui a fresco con bella e
risoluta pratica; e cosí in san giustino la cappella di santo antonio e la chiesa di san lorenzo, dove e’ dipinse
dentro le storie della nostra donna, e fuori una nostra
donna bellissima a fresco. ancora dirimpetto alle monache di santo spirito, oggi fuora per ristrigner la città con
le mura nuove fatte dal duca cosimo, in un portico
d’uno spedaletto lavorò un cristo morto in grembo alle
marie, nel quale certamente si vede l’ingegno di spinello
aver paragonato giotto di disegno e di colorito di grandissima lunga, et in qualche parte superato. nel medesimo luogo figurò un cristo a sedere, con significato teologico, figurando la trinità situata dentro a un sole in una
maniera che da ciascuna de le tre figure pare che i medesimi raggi risplendino. alla compagnia della trinità si vede un tabernacolo da lui benissimo lavorato a fresco. et
inoltre per quella città e fuori non è chiesicciuola, né spedale, né cappella, né maestà che non sia lavorata da lui a
fresco. laonde avendo acquistato spinello bonissime facultà e credito et essendo già fatto vecchio, non sapendo
starsi in riposo, prese a fare alla compagnia di santo
agnolo in quella città storie di san michele, le quali in su
lo intonacato del muro disegnò egli di rossaccio, cosí alla
grossa, come gli artefici vecchi usavano di fare il piú del-







le volte; et in un cantone per mostra ne lavorò e colorí interamente una storia sola, che piacque assai. convenutosi dunque del prezzo con chi ne aveva la cura, finí tutta la
facciata dello altare maggiore, nella quale figurò lucifero
porre la sedia sua in aquilone, e vi fece la ruina de gli angeli i quali in diavoli si tramutono, piovendo inver la terra, dove si vede in aria un san michele che combatte con
lo antico serpente di sette teste e di dieci corna; e da basso nel centro un lucifero già mutato in bestia bruttissima. e dilettossi tanto spinello di farlo orribile e contraffatto, che e’ si dice (tanto può la imaginazione) che la
figura da lui dipinta gli apparve in sogno, domandandolo
dove egli la avesse vista sí brutta e perché fattole tale
scorno co’ suoi pennelli. egli dunche svegliatosi da ’l
sonno per la paura e non potendo gridare, con tremito si
scosse talmente, che la moglie destatasi lo soccorse, e fu
egli nientedimanco a rischio di stringersigli il core e morire di subito. benche ad ogni modo spiritaticcio e con
occhi tondi, poco tempo vivendo poi, si condusse a la
morte, lasciando fama di sé in quella città e due figliuoli
piccoli: l’uno de i quali fu forzore orefice, che a fiorenza
mirabilissimamente lavorò di niello, e l’altro parri, che
imitando il padre, di continuo attese alla pittura, e di disegno infinitamente lo vinse. dolse molto a gli aretini
cosí sinistro caso, con tutto che spinello fosse vecchio, rimanendo privati d’una virtú e d’una bontà quale era la
sua. morí d’età d’anni lxxvii, et in santo agostino di
detta città gli fu dato sepolcro, dove ancora oggi si vede
una lapida con l’arme sua, dentrovi uno spinoso. e gli fu
fatto questo epitaffio:
spinello arretino patri opt<imo> pictoriqve svae
aetatis nobiliss<imo> cvivs opera et ipsi et patriae
maximo ornamento fvervnt pii filii non sine
lacrimis poss<vervnt>.

furono le pitture sue dal mccclxxx fino a ’l mcccc.







gherardo starnina
pittore fiorentino
veramente chi camina lontano da la patria sua fermandosi nelle altrui, fa bene spesso nello animo un temperamento di buono e di garbato spirito, perché nel vedere i costumi buoni impara da quegli ad essere
trattabile, amorevole e paziente. né lo grava per la caldezza del sangue la superbia, e nascendo bisogno de’
suoi piaceri, si sforza ad altri far cortesia, acciò intravenendogli i sinistri che nascono da una ora a l’altra, possa
ancor egli da altri ricevere il medesimo. et invero, chi
disidera affinar gli uomini nel vivere del mondo, altro
fuoco, né miglior cimento di questo, non cerchi perché
quegli che sono rozzi di natura ringentiliscono, et i gentili in maggior gentilezza e grazia riescono. come fece
gherardo di iacopo starnini pittor fiorentino, il quale
ancora che fosse di sangue piú che di buona natura,
nondimeno nelle pratiche era molto duro e rozzo; onde
a sé piú ch’a gli amici faceva danno. per il che trasferitosi in ispagna quivi imparò ad essere tanto gentile, cortese, trattabile e benigno, che ritornando a fiorenza, infiniti di quegli i quali inanzi la sua partita a morte lo
odiavano, con grandissima tenerezza nel suo ritorno lo
amarono, per essersi fatto sí gentile e sí cortese. gherardo fu discepolo d’antonio da vinegia, et i suoi primi
principii furono in santa croce nella cappella di santo
antonio de’ castellani, ove fece in fresco alcune cose, le
quali furono poi cagione di farlo conoscere a’ mercanti
spagnuoli, che venuti a fiorenza per lor bisogni, partendosi, in ispagna appresso il loro re lo condussero; dove
molti anni dimorando e grandissima copia de’ lavori faccendo e di quelli premio onorato traendo, a la sua patria
desideroso di farsi rivedere e conoscere fece ritorno.
nella quale, con molte carezze da gli amici e da’ cittadi-







ni ricevuto, non andò molto tempo che gli fu data a dover dipignere la cappella di san girolamo nel carmino,
storie di esso dipignendo, nelle quali figurò nella storia
di paula et eustochio e di girolamo alcuni abiti spagnuoli in quel tempo usatisi in quel paese; le quali storie
furono da lui con invenzione molto propria intese e condotte con abondanza di modi e di pensieri nelle attitudini delle figure, con quel magisterio e con quella bontà
che gli aveva largito il cielo. fece in una storia, quando
san girolamo impara le prime lettere et il maestro che
ha fatto levare a cavallo un fanciullo addosso ad un altro. il quale, mentre che per il duolo della sferza mena le
gambe, pare che gridando tenti mordere l’orecchio a colui che lo tiene; il che con grazia molto leggiadramente
espresse gherardo come persona che andava ghiribizzando le cose della natura. similmente nel testamento di
san girolamo per esser vicino a morte, contraffece alcuni frati, i quali chi scrivendo e chi ascoltando, osservano
l’ultime parole del lor maestro con grande affetto. la
quale opra gli acquistò appresso agli artefici grado e fama, et i costumi, con la dolcezza della pratica, grandissima riputazione. fu similmente di mano di gherardo il
san dionigi alla parte guelfa a sommo della scala, nella
faccia dinanzi, fatto nella ricuperazione di pisa l’anno
mccclxvi; il quale per esser ben colorito e meglio lavorato a fresco, è stato sempre tenuto pittura degna di
molta lode. e cosí si tiene al presente per essersi mantenuta fresca e bella, come se ella fusse fatta pur ora. venuto dunque gherardo in riputazione e fama grandissima nella patria e fuori, la morte, invidiosa e nimica
sempre delle virtuose azzioni, in su il piú bello dello
operare, troncò la infinita speranza di molto maggior cose che si aveva promesso il mondo di lui. e cosí nella età
di anni xlviiii inaspettatamente giunto a ’l suo fine, con
esequie onoratissime fu sepellito nella chiesa di san iacopo sopra arno. e gli fu fatto poi questo epitaffio:






gherardo starninae florentino svmmae
inventionis et elegantiae pictori. hvivs
pvlcherrimis operibvs hispaniae maximvm decvs et
dignitatem adeptae viventem maximis honoribvs et
ornamentis avxervnt et fatis fvnctvm egregiis
verisqve lavdibvs merito semper concelebrarvnt

lasciò suoi discepoli masolino da panicale e pace da
faenza, molto pratico e valente pittore, il quale dipinse
in ferrara molte cose et a belfiore similmente. furono le
pitture di gherardo da ’l mcccxc a ’l mccccviii vel circa.







lippo
pittor fiorentino
sempre fu tenuta la invenzione madre verissima della
architettura, della pittura e della poesia, et in tutte le cose de gli artefici dotti giudicata sempre maravigliosa e di
grande ingegno. percioché ella gradisce gli artefici molto e di lor mostra i ghiribizzi e capricci de’ fantastichi
cervelli di quelli che trovano le varietà delle cose, le novità delle quali esaltano sempre in maravigliosa lode tutti quegli che tal cosa esercitando con garbo e con straordinaria bellezza danno forma, sotto coperta e velata
ombra, alle cose che fanno. costoro lodano altrui con
destrezza e biasimano coloro ch’essi vogliono, senza essere apertamente intesi. di questo molto si dilettò lippo
pittor fiorentino, et ancora che in ciò felicissimo fosse,
nondimeno infelici furono e l’opere che egli fece e la vita che gli durò poco. furono le pitture che e’ fece fuor
di fiorenza a san giovanni fra l’arcora, fuori della porta a faenza, chiesa rovinata per lo assedio di detta città,
dove e’ dipinse una passione di cristo con molte figure,
e fra esse una che si soffiava il naso, giudicata cosa bellissima da chi la vide. fece per nicolò da uzzano cittadino allor grande in fiorenza, la cappella a fresco di
santa lucia sopra arno, e lavorò a fresco in certi spedaletti della porta a faenza et in santo antonio dentro a
detta porta, vicino allo spedale, certi poveri, e dentro nel
chiostro fece con bella e nuova invenzione una visione,
nella quale figurò quando santo antonio vede i lacci del
mondo, appresso i quali erano le volontà e gli appetiti
de gli uomini per diverse cose del mondo involti e da esse tirati. lavorò di musaico in molti luoghi per italia.
nella parte guelfa in fiorenza fece una figura con la testa invetriata, et in san giovanni racconciò alcune storie
di musaico. et in pisa sono ancora molte altre cose sue.







puossi dire di lui che sia stato infelicissimo, da che le fatiche sue oggi sono per terra e la maggior parte, per le
rovine dell’assedio di fiorenza, andate in perdizione.
era lippo persona che volentieri litigava e cercava sempre piú la discordia che la pace. al tribunale della mercatanzia disse una mattina di bruttissime parole a uno
adversario suo nella lite, onde gli avvenne che l’offeso si
sdegnò e, di malo animo contra lui acceso, una sera lo
appostò che a casa se ne tornava, e con un coltello che
aveva gli diè un colpo nel petto, de ’l quale, dopo non
molti giorni, miseramente si morí. e lo epitaffio fu cosí
fatto:
lippi florentini egregii pictoris monvmentvm. hvic
elegantia artis immortalitatem peperit fortvnae
iniqvitas indignissime vitam ademit.

furono le sue pitture circa il mccccx.







fra’ lorenzo de gli agnoli
pittor fiorentino
ad una persona buona e religiosa, credo io che sia
gran contento il trovarsi alle mani qualche esercizio onorato o di lettere o di pittura o di altre liberali o meccaniche arti, che non offendino idio et in qualche parte giovino al prossimo; perché dopo i divini ufici, si passa il
tempo co ’l diletto che e’ si piglia per le dolci fatiche di
esercizii tanto piacevoli; et oltra che e’ si fa stimare da gli
altri mentre che e’ vive, mediante cosí virtuose occupazioni, lascia bonissimo nome di sé in terra dopo la morte. e certo, chi dispensa il tempo in questa maniera, vive
in una quieta contemplazione e senza molestia alcuna di
quegli stimoli ambiziosi che negli scioperati sempre si
veggono. e se pure avviene che da qualche maligno sia
talora percosso, può tanto il valor della virtú che il tempo ricuopre e sotterra la malignità di quegli, et il virtuoso nel secolo che succede riman sempre chiaro et illustre. questo avvenne in fra’ lorenzo de gli agnoli
fiorentino, il quale nella religion sua camaldolese fece
molte opere, e molto fu da essi stimato in vita; et oggi
dopo morte tengono i frati ne gli agnoli le mani di esso
come reliquie per memoria di lui. tenne fra’ lorenzo la
maniera di taddeo e de gli altri maestri e fu diligentissima persona, come appare ancora oggidí nella infinita
quantità di libri da esso miniati nel monastero di detti
agnoli et all’eremo di camaldoli, oltra le molte tavole
ancora che egli fece in quel luogo colorite a tempera.
nelli agnoli di fiorenza fece la tavola dello altar maggiore finita nel mccccxiii, et indusse i frati suoi ad esercitarsi nella pittura, de’ quali lasciò alcuni suoi discepoli
che di molte pitture accomodarono il monistero loro e
di libri miniati e scritti, cosí come vi fu di quegli che ricamavano paramenti e storie di figure divinissimamente,







come ne fanno fede oggi in quel luogo le opere che vi feciono. egli in santa trinita di fiorenza dipinse a fresco
la cappella e la tavola de gli ardinghelli, la quale al suo
tempo era molto lodata, nella quale ritrasse di naturale i
nostri dante e petrarca. et ancora in detto luogo lavorò
la cappella de’ bartolini. a costui nocevano molto i cibi
et i digiuni, a i quali per la regola monastica et eremitica
era obligato. per il che da papa eugenio, che dimorava
allora in fiorenza per lo concilio et ebbe compassione a
tanta virtú, benignamente fu dispensato; et egli per questo fece un messale, il quale è ancora oggidí nella cappella papale di roma. fece poi una tavola in san iacopo
sopr’arno et un’altra in san pietro scheraggio, et in
santo michele di pisa loro convento, et in camaldoli di
fiorenza un crocifisso in tavola et un san giovanni. finalmente per lo star chinato e col petto appoggiato, gli
venne una postema crudele, la quale in lungo termine lo
condusse al fine di sua vita di età d’anni lv.
insegnò costui a francesco fiorentino suo discepolo,
il quale dopo la morte sua fece il tabernacolo che è sul
canto di santa maria novella, nella piazza a sommo alla
via della scala per ire alla sala del papa. fu pianto fra’
lorenzo assai da’ suoi monaci, e nella solita loro sepultura pietosamente riposto, giudicandosi per la maggior
parte, per le buone qualità sue, che e’ fusse ito a vita migliore, come benefattore della sua religione e come persona che del continovo visse nelle miserie di qua con
grandissimo timore di non incorrere nell’offese di dio.
né gli mancò dopo la morte chi lo onorasse con questo
epitaffio:
egregie minio novit lavrentivs vti
ornavit manibvs qvi loca plvra svis
nvnc pictvra facit fama svper aethera clarvm
atqve animi evndem simplicitasqve boni.







taddeo bartoli
pittor sanese
quanti sono tra’ nostri artefici quegli che per guadagnarsi nome si mettono a molte fatiche nella pittura? et
il piú delle volte il maligno influsso che gli persegue fa
che le mirabili opere loro son poste in luogo oscurissimo, o sí vile e disonorato, che a molti che non conoscono piú là, dà cagione di biasimare e vituperare quelle cose che per se stesse meritan lode e per la fatica de’ loro
artefici che tanti giorni infelici, e tante pessime notti,
senza frutto vi hanno speso. e pare che sempre tocchi
questa invidia del tristo fato a chi cerca piú la eccellenzia. tutta volta, advenga negli altri quello che si voglia, a
taddeo bartoli pittor sanese non advenne certo cosí.
perché l’opera publica della cappella che e’ fe’ nel palazzo di siena alla signoria, fu comune ad ognun che vedere la volse; e di lumi e di aria, sino a’ dí nostri, si vede
ragionevolmente accompagnata. era tenuto taddeo nella patria sua eccellentissimo maestro e meritamente fu
elletto ne’ tempi suoi dalla signoria di quella città a dipignere detta cappella. il che gli diede animo, essendo il
luogo molto onorato et il premio conveniente, a dar fama alle sue pitture et ornare con sí bella occasione la sua
patria e la propria gloria; presago, come fu il vero, che
questa dovesse esser la vera strada da fare utile et onore
non piccolo et a se stesso et a’ descendenti. lavorò taddeo per siena molte pitture, nelle quali si vede certamente diligenzia e studio grandissimo. né restò per lui
che affaticandosi del continovo, non divenisse piú eccellente di quello che egli era. ma la indisposizione di un
male oppilativo, lo assassinò di maniera, che ella gli impedí quella ottima voglia che gli fu sempre fissa nello
animo mentre che e’ visse. morí taddeo di anni lix e le







pitture sue appariscono del mccccvii. e col tempo gli fu
poi fatto questo epitaffio:
taddaevs bartolvs senensis hic sitvs est cvm
pingendi artificio qvod ipse mitissimis et
hvmaniss<imis> moribvs tvm svavitate ingenii qvam
operibvs svmmo stvdio elaboratis et plane
perfectis vicissim exornaverat immortalitate
dignissimvs.

lasciò domenico bartoli suo nipote e discepolo, che
attendendo alla arte della pittura, dipinse con maggior
pratica le figure; e nelle istorie che e’ fece mostrò molto
piú copiosità, variandole in diverse cose. sono nel pellegrinario dello spedale grande di siena due storie grandi
lavorate in fresco da domenico, dove qualche prospettiva e qualche ornamento garbatamente fece apparire. dicesi essere stato domenico molto modesto e gentile e
d’una singulare amorevolezza e liberalissima cortesia, la
quale non diè manco nome alle buone qualità sue che
l’arte stessa della pittura. furono l’opere di costui nel
mccccxxxvi. e nello ultimo dipinse in santa trinita di
fiorenza una tavola d’una annunziata e nella chiesa del
carmino la tavola dello altare maggiore.







lorenzo di bicci
pittore fiorentino
grandissima ventura hanno quelli che nello attendere
ad una qualche bella professione o virtú, si invaghiscono
in quel diletto che di questa sentono ogni ora; perché
mentre che adoperano, passano lo ozio del tempo in
uno esercizio onorato, lasciano fama e nome di loro,
guadagnano lecitamente e fanno acquisto sempre di
amici. laonde con tanta tenerezza sono amati dagli uomini, che e’ si può dire che e’ ne siano padroni, e de le
comodità di altrui acquistan sempre il comodo proprio.
percioché a chi serve altri bene e prestamente, non basta
il pagamento per sodisfarlo, ma l’obligo entra poi di
mezzo fra chi fa operare et esso operante. questo
espressamente si vide in lorenzo di bicci pittor pratico
e spedito, il quale per dilettarsi del lavorare, come e’ fece, acquistò mezzi tali, che da ogni suo conoscente era
tenuto di sí dolce pratica, che ogni persona ardeva di
fargli piacere. le figure sue tirano forte a la maniera di
taddeo gaddi e de gli altri maestri inanzi, i quali si dilettò egli molto di contrafare, per piacergli quelle maniere. fece lorenzo in santa maria del fiore a tutte le cappelle sotto le finestre figure, e per la chiesa la imagine
de’ xii apostoli per sacrare la chiesa e mettervi le croci.
nella chiesa di camaldoli di fiorenza, per la compagnia de’ martiri dipinse una facciata della storia loro con
due cappelle. e nella chiesa del carmino un’altra facciata, quando essi martiri sono condannati a la morte e
vanno a ’l tormento, e tutti i crocifissi che da una pratica
grande e maestria onesta sono condotti. nelle quali opere si vede ingegno et infiniti suoi tratti in attitudine, per
contrafar la natura. su la piazza di santa croce fece fuori, nella facciata del convento, la storia d’un s. tommaso col resto de gli apostoli, il quale cerca la piaga a cri-







sto; e similmente una assunta in cielo in campo d’oro,
con infinito numero d’angeli intorno e san tommaso
che la cintola riceve frescamente e con vivi colori lavorati; et a canto a queste opre lavorò un san cristofano, il
quale è di altezza di braccia xiii e mezzo, nel quale mostrò grandissimo animo, non si essendo fin allora fatto le
figure di maggior grandezza che di cinque braccia, eccetto però il san cristofano di buffalmacco. dentro il
convento lavorò all’entrata della porta del martello piú
di xl frati, tutti vestiti di bigio, ne i quali volse mostrare
lorenzo la pratica e la scienza la quale aveva in lavorare
in fresco; et a tutti variò il colore del bigio, che chi pendeva piú in rossigno e tanè e chi in azzurrino e gialliccio,
per ciascuno differente talmente, ch’è cosa singulare.
dipinse ancora altre istorie per le mura e per le volte,
con tanta facilità e prestezza, che si racconta di lui per
vero che, avendo il guardiano del luogo che gli dava le
spese fattolo chiamare a mensa, egli che aveva fatto lo
intonaco per una figura e cominciatala appunto allora,
rispose a quel frate che lo chiamava: «fate le scodelle,
ch’io fo questa figura e vengo». e però dicono che in
lorenzo si vide tanta velocità e risoluzione di quella maniera, quanta non fu in alcuno altro già mai. fu di man
sua il tabernacolo a fresco in sul canto delle monache di
fuligno e sopra alla porta della chiesa loro una nostra
donna con alcuni santi, fra i quali si vede san francesco
il quale sposa la povertà. fu condotto in arezzo, e vi dipinse la cappella maggiore di san bernardo, convento
de’ monachi di monte oliveto, con la storia di san bernardo, fatta fare da m<esser> carlo marsupini. et inoltre cominciò la cappella di francesco bacci vecchio in
san francesco d’arezzo similmente, a la quale finita la
volta, ammalò di mal di petto e poco andò che guarito se
ne tornò in fiorenza e fece la sala vecchia di casa medici
nella via larga a pier francesco vecchio.
ebbe lorenzo due figliuoli, bicci e neri, i quali furo-







no ambidue pittori, non quali il padre il quale imitarono
il piú che poterono. per il che bicci gli aiutò finire la
cappella de’ martini in san marco, et infinite opere in
fiorenza e per il contado lavorarono; e neri dipinse a
fresco in ogni santi la cappella de’ lenzi insieme con la
tavola, dove ritrasse se medesimo vicin a lorenzo suo
padre. et allo ordine camaldolese infinite opere fece, e
similmente nel chiostro di san brancazio e nella chiesa
lavorò cose che non fa mestiero raccontarle. ma lorenzo, divenuto già vecchio, nella età di lxi anni ammalò di
male di febbre ordinario, et appoco appoco si consumò,
desiderando pure ritornare ad arezzo a finire l’opra da
lui cominciata, la quale, dopo la morte di lorenzo, finí
pietro dal borgo a san sepolcro. fu dopo che spirò da
bicci e da neri pianto et infine con infiniti sospiri a la
sepoltura accompagnato, e dolse la morte sua universalmente a tutti gli amici. né mancò di poi chi lo onorasse
di questo epitaffio:
lavr<entio> biccio pictori antiqvor<vm> artificio
et ele-gantiae simillimo ac prope pari biccivs et
nerivs filii et artis et pietatis ergo posver<vnt>.

il fine della prima parte delle vite







proemio della seconda parte
delle vite
quando io presi primieramente umanissimo lettor
mio, a descrivere queste vite, e’ non fu mia intenzione
fare una nota delli artefici et uno inventario, dirò cosí,
delle opere loro, né giudicai mai degno fine di queste
mie, non so come belle, certo lunghe e fastidiose fatiche,
ritrovare il numero et i nomi e le patrie loro, et insegnare in che città et in che luogo appunto di esse si trovassino al presente le loro pitture o sculture o fabriche; che
questo io lo arei potuto fare con una semplice tavola,
senza interporre in parte alcuna il giudizio mio. ma vedendo che gli scrittori delle istorie, quegli che per comune consenso hanno nome di avere scritto con miglior
giudizio, non solo non si sono contentati di narrare semplicemente i casi seguiti, ma con ogni diligenzia e con
maggior curiosità che hanno potuto, sono iti investigando i modi et i mezzi e le vie che hanno usati i valenti uomini nel maneggiare l’imprese, e sonsi ingegnati di toccare gli errori, et appresso i bei colpi e ripari e partiti
prudentemente qualche volta presi ne’ governi delle faccende, e tutto quello insomma che sagacemente o straccuratamente, con prudenzia o con pietà o con magnanimità, hanno in esse operato, come quelli che
conoscievano la istoria essere veramente lo specchio della vita umana, non per narrare asciuttamente i casi occorsi a un principe od a una republica, ma per avvertire
i giudizii, i consigli, i partiti et i maneggi degli uomini,
cagione poi delle felici et infelici azzioni. il che è proprio
l’anima della istoria; e quello che invero insegna a vivere
e fa gli uomini prudenti, e che appresso al piacere che si
trae del vedere le cose passate come presenti, è il vero fine di quella. per la qual cosa avendo io preso a scriver la
istoria de’ nobilissimi artefici, per giovar all’arti quanto







patiscono le forze mie, et appresso per onorarle, ho tenuto quanto io poteva, ad imitazione di cosí valenti uomini, il medesimo modo; e mi sono ingegnato non solo
di dire quel che hanno fatto, ma di scegliere ancora discorrendo il meglio da ’l buono, e l’ottimo da ’l migliore,
e notare un poco diligentemente i modi, le arie, le maniere, i tratti e le fantasie de’ pittori e degli scultori; investigando, quanto piú diligentemente ho saputo, di far
conoscere a quegli che questo per se stessi non sanno fare, le cause e le radici delle maniere e del miglioramento
e peggioramento delle arti, accaduto in diversi tempi et
in diverse persone. e perché nel principio di queste vite
io parlai de la nobiltà et antichità di esse arti, quanto a
questo proposito si richiedeva, lasciando a parte molte
cose che io mi sarei potuto servire di plinio e d’altri autori, se io non avessi voluto, contra la credenza forse di
molti, lasciar libero a ciascheduno il vedere le altrui fantasie ne’ proprii fonti, mi pare che e’ si convenga fare al
presente quello che, fuggendo il tedio e la lunghezza,
mortal nemica della attenzione, non mi fu lecito fare allora, ciò è aprire piú diligentemente l’animo et intenzione mia, e mostrare a che fine io abbia diviso questo corpo delle vite in tre parti.
bene è vero che quantunque la grandezza delle arti
nasca in alcuno da la diligenzia, in un altro da lo studio,
in questo da la imitazione, in quello da la cognizione
delle scienzie che tutte porgono aiuto a queste, et in chi
da le predette cose tutte insieme o da la parte maggiore
di quelle, io nientedimanco per avere nelle vite de’ particulari ragionato a bastanza de’ modi de l’arte, de le maniere e de le cagioni del bene e meglio ed ottimo operare
di quelli, ragionerò di questa cosa generalmente, e piú
presto de la qualità de’ tempi che de le persone, distinte
e divise da me, per non ricercarla troppo minutamente,
in tre parti, o vogliamole chiamare età, da la rinascita di
queste arti sino al secolo che noi viviamo, per quella ma-







nifestissima differenza che in ciascuna di loro si conosce. con ciò sia che nella prima e piú antica si sia veduto
queste tre arti essere state molto lontane da la loro perfezzione, e come che elle abbino avuto qualcosa di buono, essere stato acompagnato da tanta imperfezzione,
che e’ non merita per certo troppa gran lode; ancora
che, per aver dato principio e via e modo al meglio che
seguitò poi, se non fusse altro, non si può se non dirne
bene e darle un po’ piú gloria che, se si avesse a giudicare con la perfetta regola dell’arte, non hanno meritato
l’opere stesse. nella seconda poi si veggono manifesto
esser le cose migliorate assai e nelle invenzioni e nel condurle con piú disegno e con miglior maniere e con maggior diligenzia, e cosí tolto via quella ruggine della vecchiaia e quella goffezza e sproporzione che la grossezza
di quel tempo le aveva recata addosso. ma chi ardirà di
dire in quel tempo essersi trovato uno in ogni cosa perfetto? e che abbia ridotto le cose al termine di oggi e
d’invenzione e di disegno e di colorito? e che abbia osservato lo sfuggire dolcemente delle figure con la scurità
del colore, che i lumi siano rimasti solamente in su i rilievi, e similmente abbia osservato gli strafori e certe fini
straordinarie nelle statue di marmo come in quelle si vede? questa lode certo è tocca alla terza età, nella quale
mi par potere dir sicuramente che l’arte abbia fatto
quello che ad una imitatrice della natura è lecito poter
fare, e che ella sia salita tanto alto, che piú presto si abbia a temere del calare a basso, che sperare oggimai piú
augumento.
queste cose considerando io meco medesimo attentamente, giudico ch’e’ sia una proprietà et una particulare
natura di queste arti, le quali da uno umile principio vadino appoco appoco migliorando, e finalmente pervenghino a ’l colmo della perfezzione. e questo me lo fa
credere il vedere essere intervenuto quasi questo medesimo in altre facultà; che, per essere fra tutte le arti libe-







rali un certo che di parentado, è non piccolo argumento
che e’ sia vero. ma nella pittura e scultura in altri tempi
debbe essere accaduto questo tanto simile che, se e’ si
scambiassino insieme i nomi, sarebbono appunto i medesimi casi. imperò che e’ si vede (se e’ si ha a dar fede a
coloro che furono vicini a que’ tempi e potettono vedere
e giudicare de le fatiche de gli antichi) le statue di canaco esser molto dure e senza vivacità o moto alcuno, e
però assai lontane dal vero, e di quelle di calamide si dice il medesimo, benché fussero alquanto piú dolci che le
predette. venne poi mirone, che non imitò affatto affatto la verità della natura, ma dette alle sue opere tanta
proporzione e grazia che elle si potevono ragionevolmente chiamar belle. successe nel terzo grado policleto
e gli altri tanto celebrati, i quali, come si dice e credere si
debbe, interamente le fecero perfette. questo medesimo
progresso dovette accadere nelle pitture ancora, perché
e’ si dice, e verisimilmente si ha a pensare che fussi cosí
nell’opere di quelli che con un solo colore dipinsero, e
però furon chiamati monocromati, non essere stata una
gran perfezzione. di poi nelle opere di zeusi e di polignoto e di timante, o degli altri che solo ne messono in
opera quatro, si lauda in tutto i lineamenti, et i dintorni
e le forme, e senza dubbio vi si doveva pure desiderare
qualcosa. ma poi in ethione, nicomaco, protogene et
apelle, è ogni cosa perfetta e bellissima, e non si può
imaginar meglio, avendo essi dipinto non solo le forme e
gli atti de’ corpi eccellentissimamente, ma ancora gli affetti e le passioni dell’animo. ma lasciando ire questi,
che bisogna referirsene ad altri e molte volte non convengano i giudizii e, che è peggio, né<pure> tempi, ancora che io in ciò seguiti i migliori autori, vegniamo a’
tempi nostri, dove abbiamo l’occhio, assai miglior guida
e giudice che non è l’orecchio. non si vede egli chiaro
quanto miglioramento et acquisto fece, per cominciarsi
da un capo l’architettura da buschetto greco ad ar-







nolfo tedesco et a giotto? vegghinsi le fabriche di que’
tempi, i pilastri, le colonne, le base, i capitegli e tutte le
cornici con i membri difformi, come n’è in fiorenza in
santa maria del fiore, e nella incrostatura di fuori di
san giovanni, a san miniato al monte, nel vescovado
di fiesole, al duomo di milano, a san vitale di ravenna, a santa maria maggiore di roma et al duomo vecchio fuore d’arezzo, dove, ecettuato quel poco di buono rimasto de’ frammenti antichi, non vi è cosa che
abbia ordine o fattezza buona. ma quelli certo la migliorarono assai, e fece non poco acquisto sotto di loro; perché e’ la ridussero a migliore proporzione e fecero le lor
fabbriche non solamente stabili e gagliarde, ma ancora
in qualche parte ornate; certo è nientedimeno che gli ornamenti loro furono confusi e molto imperfetti, e per
dirla cosí, non con grande ornamento. perché nelle colonne non osservarono quella misura e proporzione che
richiedeva l’arte, né distinsero ordine che fusse piú dorico che corinto o ionico o toscano, ma alla mescolata con
una loro regola senza regola, faccendole grosse grosse o
sottili sottili, come tornava lor meglio. e le invenzioni
furono tutte, parte di lor cervello, parte de ’l resto delle
anticaglie vedute da loro. e facevano le piane parte cavate da ’l buono, parte agiuntovi lor fantasie, che rizzate
con le muraglie avevano un’altra forma. nientedimeno
chi comparerà le cose loro a quelle dinanzi, vi vedrà migliore ogni cosa, e vedrà delle cose che danno dispiacere
in qualche parte a’ tempi nostri, come sono alcuni tempietti di mattoni lavorati di stucchi a santo ianni laterano di roma. questo medesimo dico de la scultura, la
quale in quella prima età della sua rinascita ebbe assai
del buono, perché, fuggita la maniera goffa greca che
era tanto rozza che teneva ancora piú della cava che dello ingegno degli artefici, essendo quelle loro statue intere intere senza pieghe o attitudine o movenzia alcuna, e
proprio da chiamarsi statue, dove, essendo poi migliora-







to il disegno per giotto, molti migliorarono ancora le figure d’i marmi e delle pietre, come fece andrea pisano e
nino suo figliuolo e gli altri suoi discepoli che feron
molto meglio che i primi, e storsono piú le lor statue, e
dettono loro migliore attitudine assai; come que’ due sanesi agostino et agnolo che feciono la sepoltura di guido vescovo di arezzo, e que’ todeschi che feciono la
facciata d’orvieto. vedesi adunque in questo tempo la
scultura essersi un poco migliorata e dato qualche forma
migliore alle figure, con piú bello andar di pieghe di
panni e qualche testa con migliore aria, certe attitudini
non tanto intere, et infine cominciato a tentare il buono;
ma avere tuttavolta mancato di infinite parti per non esser in quel tempo in gran perfezzione il disegno, né vedersi troppe cose di buono da potere imitare. laonde
que’ maestri che furono in questo tempo, e da me son
stati messi nella prima parte, meriteranno quella lode e
d’esser tenuti in quel conto, che meritano le cose fatte
da loro, pur che si consideri, come anche quelle delli architetti e de’ pittori di que’ tempi, <che> non ebbono
innanzi aiuto et avevano a trovare la via da per loro; et il
principio, ancora che piccolo, è degno sempre di lode
non piccola.
non corse troppo miglior fortuna la pittura in questi
tempi, se non che essendo allora piú in uso per la divozione de’ popoli, ebbe piú artefici, e per questo fece piú
evidente progresso che quelle due. cosí si vede che la
maniera greca, prima co ’l principio di cimabue, poi
con l’aiuto di giotto, si spense in tutto, e ne nacque una
nuova la quale io volentieri chiamo maniera di giotto,
perché fu trovata da lui e da’ suoi discepoli, e poi universalmente da tutti venerata et imitata. e si vede in
questa levato via il proffilo che ricigneva per tutto le figure, e quegli occhi spiritati e piedi ritti in punta e le
mani aguzze et il non avere ombre et altre mostruosità
di que’ greci, e dato una buona grazia nelle teste e mor-







bidezza nel colorito. e giotto in particulare fece migliori attitudini alle sue figure, e mostrò qualche principio
di dare una vivezza alle teste, e piegò i panni che traevano piú alla natura che non quegli innanzi, e scoperse in
parte qualcosa de lo sfuggire e scortare le figure. oltre a
questo egli diede principio agli affetti, che si conoscesse
in parte il timore, la speranza, l’ira e lo amore; e ridusse
a una morbidezza la sua maniera, che prima era e ruvida
e scabrosa; e se non fece gli occhi con quel bel girare che
fa il vivo, e con la fine de’ suoi lagrimatoi, et i capegli
morbidi, e le barbe piumose, e le mani con quelle sue
nodature e muscoli, e gli ignudi come il vero, scusilo la
difficultà della arte et il non aver visto pittori migliori di
lui. e pigli ognuno in quella povertà dell’arte e de’ tempi, la bontà del giudizio nelle sue istorie, l’osservanza
dell’arie e l’obedienza di un naturale molto facile, perché pur si vede che le figure obbedivano a quel che elle
avevano a fare; e perciò si mostra che egli ebbe un giudizio molto buono, se non perfetto. e questo medesimo si
vede poi negli altri, come in taddeo gaddi nel colorito,
il quale è piú dolce et ha piú forza; e dette migliori incarnazioni e colore ne’ panni e piú gagliardezza ne’ moti alle sue figure. in simon sanese si vede il decoro nel compor le storie; in stefano scimmia et in tommaso suo
figliuolo, che arecarono grande utile e perfezzione nel
disegno et invenzione della prospettiva e nello sfumare
et unire de’ colori, riservando sempre la maniera di
giotto. tale feciono nella pratica e destreza spinello
aretino, parri suo figliuolo, iacopo di casentino, antonio veniziano, lippo e gherardo starnini e gli altri pittori che lavorarono dopo giotto, seguitando la sua aria,
lineamento, colorito e maniera, et ancora migliorandola
qualche poco, ma non tanto però che e’ paresse ch’e’ la
volessino tirare ad altro segno. laonde chi considererà
questo mio discorso, vedrà queste tre arti fino a qui essere state, come dire, abbozzate, e mancar loro assai di







quella perfezzione che elle meritavano, e certo, se non
veniva meglio, poco giovava questo miglioramento e
non era da tenerne troppo conto. né voglio che alcuno
creda che io sia sí grosso, né di sí poco giudizio, che io
non conosca che le cose di giotto e di andrea pisano e
nino e degli altri tutti, che per la similitudine delle maniere ho messi insieme nella prima parte, se elle si compareranno a quelle di coloro che dopo loro hanno operato, non meriteranno lode straordinaria né anche
mediocre; né era che io non lo vedessi, quando io gli ho
laudati. ma chi considererà la qualità di que’ tempi, la
carestia de gli artefici, la difficultà de’ buoni aiuti, le
terrà non belle, come ho detto io, ma miracolose, et arà
piacere infinito di vedere i primi principii e quelle scintille di buono che nelle pitture e sculture cominciavono
a risuscitare. non fu certo la vittoria di l<ucio> marzio
in spagna tanto grande, che molte non avessino i romani delle maggiori. ma avendo rispetto al tempo, al luogo,
al caso, alla persona et al numero, ella fu tenuta stupenda et ancor oggi pur degna delle lode, che infinite e
grandissime le son date da gli scrittori. cosí a me, per
tutti i sopradetti rispetti, è parso che e’ meritino non solamente d’essere scritti da me con diligenzia, ma laudati
con quello amore e sicurtà che io ho fatto. e penso che
non sarà stato fastidioso a’ miei artifici l’aver udite queste lor vite e considerato le lor maniere e lor modi: e ne
ritrarrano forse non poco utile, il che mi fia carissimo e
lo reputerò a buon premio delle mie fatiche, nelle quali
non ho cerco altro che far loro, in quanto io ho potuto,
utile e diletto.
ora, poi che noi abbiamo levate da balia, per un modo di dir cosí fatto, queste tre arti, e cavatele ancora de
la fanciullezza, ne viene la seconda età, dove si vedrà infinitamente migliorato ogni cosa; e la invenzione piú copiosa di figure, piú ricca d’ornamenti; et il disegno piú
fondato e piú naturale verso il vivo; et inoltre una fine







nell’opre condotte con manco pratica, ma pensatamente
con diligenzia; la maniera piú leggiadra, i colori piú vaghi, in modo che poco ci resterà a ridurre ogni cosa al
perfetto, e che elle imitino appunto la verità della natura. perché prima con lo studio e con la diligenzia del
gran filippo brunelleschi la architettura ritrovò le misure e le proporzioni degli antichi cosí nelle colonne tonde
come ne’ pilastri quadri e nelle cantonate rustiche e pulite, et allora si distinse ordine per ordine e fecisi vedere
la differenza che era tra loro. ordinossi che le cose andassino per regola, seguitassino con piú ordine e fussino
spartite con misura. crebbesi la forza et il fondamento
al disegno, e dettesi alle cose una buona grazia, e fecesi
conoscere l’eccellenzia di quella arte. ritrovossi la bellezza e varietà de’ capitelli e delle cornici, in tal modo
che si vide le piante de’ tempii e de gli altri suoi edifizi
esser benissimo intese, e le fabbriche ornate, magnifiche
e proporzionatissime, come si vede nella stupendissima
machina della cupola di santa maria del fiore di fiorenza, nella bellezza e grazia della sua lanterna, ne l’ornata, varia e graziosa chiesa di santo spirito, e nel non
manco bello di quell’edifizio di san lorenzo, nella bizzarissima invenzione del tempio in otto facce degli angioli, e nella ariosissima chiesa e convento della badia di
fiesole, e nel magnifico e grandissimo principio del palazzo de’ pitti. oltra il comodo e grande edifizio che
francesco di giorgio fece nel palazzo e chiesa del duomo di urbino, et il fortissimo e ricco castello di napoli,
e lo inespugnabile castello di milano, senza molte altre
fabbriche notabili di quel tempo, et ancora che e’ non ci
fussi la finezza et una certa grazia esquisita et appunto
nelle cornici, e certe pulitezze e leggiadrie nello intaccar
le foglie e far certi stremi ne’ fogliami, et altre perfezzioni che furon di poi, come si vedrà nella terza parte, dove
seguiteranno quegli che faranno tutto quel di perfetto
nella grazia, nella fine e nella copia e nella prestezza che







non feceno gli altri architetti vecchi, nondimeno elle si
possono sicuratamente chiamar belle e buone. non le
chiamo già perfette, perché, veduto poi meglio in questa
arte, mi par potere ragionevolmente affermare che le
mancava qualcosa. e se bene e’ vi è qualche parte miracolosa e de la quale ne’ tempi nostri per ancora non si è
fatto meglio, né per avventura si farà in que’ che verranno, come verbigrazia la lanterna della cupola di santa
maria del fiore, e per grandezza, essa cupola, dove non
solo filippo ebbe animo di paragonar gli antichi ne’ corpi delle fabbriche, ma vincerli nella altezza delle muraglie; pur si parla universalmente in genere, e non si debbe da la perfezzione e bontà d’una cosa sola,
argumentare la ecellenzia del tutto. il che della pittura
ancora dico e de la scultura, nelle quali si vede ancora
oggi cose rarissime de’ maestri di questa seconda età,
come quelle di masaccio nel carmino, che fece uno
ignudo che triema del freddo, et in altre pitture vivezze
e spiriti; ma in genere e’ non aggiunsono a la perfezzione
de’ terzi, de’ quali parleremo al suo tempo, bisognandoci qui ragionare de’ secondi; i quali per dire prima degli
scultori, molto si allontanarono dalla maniera de’ primi,
e tanto la migliorarono, che lasciorono poco ai terzi. et
ebbono una lor maniera tanto piú graziosa, piú naturale,
piú ordinata, di piú disegno e proporzione, che le loro
statue cominciarono a parere pressoché persone vive, e
non piú statue come le prime. come ne fanno fede quelle opere, che in quella rinovazione della maniera si lavorarono, come si vedrà in questa seconda parte, dove le
figure di iacopo della quercia sanese hanno piú moto e
piú grazia e piú disegno e diligenza, quelle di filippo
piú bel ricercare di muscoli e miglior proporzione e piú
giudizio, e cosí quelle de’ loro discepoli. ma piú vi aggiunse lorenzo ghiberti nell’opera delle porte, dove
mostrò invenzione, ordine, maniera e disegno, che par
che le sue figure si muovino et abbino l’anima. ma non







mi risolvo in tutto, ancora che fussi ne’ lor tempi donato, se io me lo voglia metter fra i terzi, restando l’opre
sua a paragone degli antichi buoni, dirò bene che in
questa parte si può chiamar lui regola de gli altri, per
aver in sé solo le parti tutte che a una a una erano sparte
in molti; poiché e’ redusse in moto le sue figure dando
loro una certa vivacità e prontezza, che posson stare e
con le cose moderne e, come io dissi, con le antiche medesimamente. et il medesimo augumento fece in questo
tempo la pittura, da la quale l’eccellentissimo masaccio
levò in tutto la maniera di giotto, nelle teste, ne’ panni,
ne’ casamenti, negli ignudi, nel colorito, negli scorti che
egli rinovò, e messe in luce quella maniera moderna,
quale fu in que’ tempi e fino a oggi da tutti i nostri artefici seguitata, e di tempo in tempo con miglior grazia, invenzione, ornamenti, arricchita et abbellita; come particularmente si vedrà nelle vite di ciascuno, e si conoscerà
una nuova maniera di colorito, di scorci, d’attitudini naturali; e molto piú espressi moti dello animo et i gesti del
corpo, con cercare di appressarsi piú a ’l vero delle cose
naturali nel disegno; e le arie del viso che somigliassino
interamente gli uomini, sí che fussino conosciuti per che
’glieron fatti. cosí cercaron far quel che vedevono nel
naturale e non piú; e cosí vennono ad esser piú considerate e meglio intese le cose loro, e questo diede loro ardimento di metter regola alle prospettive e farle scortar
appunto, come faccevano, di rilievo, naturali et in propria forma, e cosí andarono osservando l’ombre et i lumi, gli sbattimenti e le altre cose difficili, e le composizioni delle storie con piú propria similitudine, tentaron
fare i paesi piú simili al vero, e li albori, l’erbe, i fiori,
l’arie, i nuvoli et altre cose della natura, tanto che si potrà dire arditamente che queste arti sieno non solo allevate, ma ancora ridotte nel fiore della lor gioventú, e da
sperare quel frutto che intervenne di poi, e che in breve
elle avessino a venire a la loro perfetta età.







daremo adunque con lo aiuto di dio principio alla vita di iacopo della quercia sanese, e poi agli altri architetti e scultori, fino che perverremo a masaccio; il quale
per essere stato primo a migliorare il disegno nella pittura, mosterrà quanto obligo se gli deve per la sua nuova
rinascita. e poi che ho eletto iacopo sopradetto per
onorato principio di questa seconda parte, seguitando
l’ordine delle maniere, verrò aprendo sempre colle vite
medesime, la dificultà di sí belle, dificili et onoratissime
arti.
il fine







iacopo della quercia sanese
scultore
infinitamente è da credere che nella vita sua pruovi
grandissima contentezza colui che per mezzo delle fatiche fatte con la virtú sua si senta, o nella patria o fuori,
onorare di dignità o guiderdonare di premio fra gli altri
uomini, crescendone per le lode e per gli onori in infinito la virtú sua. ciò intervenne a iacopo di maestro piero
di filippo della quercia scultor sanese, il quale, per le
sue rarissime doti nella bontà, nella modestia e nel garbo, meritò degnamente di esser fatto cavaliere. il qual titolo, onoratissimamente ritenne vivendo, onorando del
continovo la patria e se medesimo. per il che quegli, che
dalla natura dotati sono di egregia et eccellente virtú,
quando accompagnano con la modestia de’ costumi
onorati il grado nel quale si trovano, sono testimoni i
quali al mondo mostrano d’essere assunti al colmo di
quella dignità che si riceve da ’l merito, e non da la sorte; come veramente e degnissimamente mostrò iacopo,
il quale, alla scultura attendendo, di quella perfettissimo
divenne e con eccellenzia dimostrò del continovo l’opere sue: le quali in siena furono prima due tavole in legname di figure tonde, con grazia di disegno e d’intaglio
affaticate da lui. in lucca fece per la moglie a paolo
guinigi signor di quella città, nella chiesa di san martino, una sepoltura la quale alla cappella della comunità è
restata, et in quel luogo alcuni fanciulli in un fregio con
festoni di marmo, e la cassa e la figura morta all’entrata
della sagrestia: la quale con diligenza lavorando, a’ piedi
di essa fece nel medesimo sasso un cane di tondo rilievo
per la fede portata al marito. transferissi poi a bologna
dove gli fu allogato da gli operai di san petronio, la porta principale di quel tempio di marmo a figure e storie e
fogliami lavorata, nella quale ne’ pilastri che reggono la







cornice e l’arco, sono cinque storie per pilastro, le quali
condusse di basso rilievo. e nello a<r>chitrave ne fece
altre cinque, le quali furono e sono tenute cosa lodevole.
e dentro a quelle intagliò da la creazione del mondo fino a noè. e nell’arco fece tre figure di tondo rilievo, la
nostra donna et il putto con due santi da lato: la quale
opera fu da lui lavorata con grande amore e con somma
diligenzia, e fu cagione di cavare d’uno errore i bolognesi che non pensavano che si potessi far meglio che una
tavola fatta da’ maestri vecchi, quale è in san francesco
all’altar maggiore nella città loro, qual fu di mano di alcuni todeschi che doppo i gotti lavororono della maniera vecchia piú che altri che facessero in que’ tempi.
de’ quali si vede ancora opere assai per italia fatte da loro, come la facciata di orvieto e la tavola di marmo del
vescovado di arezzo, et in pisa nel duomo, et a milano
nel duomo, e per la città in diversi luoghi.
ora mentre che la fama di iacopo si andava cosí dilatando, egli venne in fiorenza, e sopra la porta del fianco
di santa maria del fiore, che va a la nunziata, fece di
marmo una assunta, la quale con tanta grazia e con tanta bontà a fine condusse che oggi quella opera è guardata da gli artefici nostri per cosa maravigliosa; et in ogni
età il medesimo sempre è stata tenuta. veggonsi le movenzie delle sue figure con una grazia e con una bontà
espresse, e le pieghe de’ panni suoi con bellissimo andare di falde, e maestrevole circondar d’ignudo a perfetta
fine mirabilissimamente condotte. figurò in tale opra
iacopo un san tomaso che la cintola piglia, e dall’altra
banda fece uno orso che monta su un pero; del significato del quale, perché variamente sentono gli uomini, dirò
sicuramente io ancora una mia opinione, lasciandone
tuttavolta il giudizio libero a chi sa trarne miglior costrutto. pare a me che e’ volesse intendere che il diavolo,
significato per l’orso ancora che egli salga nelle cime degli alberi, ciò è a la altezza di qualsivoglia santo, perché







in ciascuno truova qualche cosa del suo, non riconosce
nientedimanco in questa vergine gloriosissima né vestigio né segno alcuno, dove egli abbia punto che fare, e
però ancora che inalberato, si rimane giú basso, dove ella ascende sopra le stelle. e chi di questo non si contenta, contentisi almeno de la risposta che a luciano già fece omero de ’l principio del suo poema, ciò è che gli
venne allora a proposito, di fare cosí. ècci opinione di
molti che questa opera fusse di mano di nanni d’antonio di banco fiorentino; la qual cosa non può essere, prima, perché nanni non lavorò le cose sue in tanta perfezzione, l’altra, la maniera è da la sua differente et alle cose
di iacopo molto piú somiglia. trovasi nella allogazione
delle porte di san giovanni, iacopo essere stato di quelle in concorrenza fra i maestri ch’a tal lavoro furono
eletti, in far saggio d’una storia et era egli stato in fiorenza quattro anni, innanzi che tale opera s’allogasse.
dove non si vedendo altra opra di suo, se non questa, è
sforzato ognuno a credere che ella sia piú condotta da
iacopo che da nanni.
tornatosene poi a siena, et in quella dimorando, dalla signoria di detta città gli fu fatta allogazione della superba fonte di marmo fatta su la piazza publica dirimpetto al palazzo loro; la quale opra fu di prezzo di ducati
duo milia e dugento; et in quella usò artificio e bontà
che gli diede tanto nome che sempre fu nominato, e vivo
e morto iacopo de la fonte sanese. intagliò in detta
opera le virtú teologiche con dolce e delicata maniera
nelle arie loro con istorie del testamento vecchio: ciò è
la creazione d’adamo e d’eva, il lor peccar nel pomo,
dove egli fece alla femmina una aria nel viso sí bella e di
tanta benigna grazia, et una attitudine della persona tanto dolce verso di adamo nel porgergli il pomo che e’ pare al tutto impossibile che e’ lo possa mai recusare. senza che tutta l’opera è piena di bellissime considerazioni,
con infiniti altri ornamenti tutti dalla dilicata mano di







iacopo con amore e con grandissima pratica condotti a
perfezzione. la quale opera fu cagione che dalla signoria della città predetta fu fatto cavaliere, et in breve spazio divenne operaio publico del duomo di siena e sopra
tutte le cose della spesa di quella fabbrica. e cosí in
quello ufficio tre anni visse, con molta grazia di quella
città, e fu utilissimo per quel tempio e per quella fabbrica, la quale non fu mai prima cosí ben maneggiata da alcuno, essendo egli molto gentil persona. ora per le fatiche già fatte, stanco e vecchio divenuto, di questa vita
all’altra passò, et in siena da’ suoi cittadini con amare lagrime onorato, meritò sepolcro nel duomo, non cessando eglino con epigrammi latini e rime volgari inalzare
con debite lode le bellissime opere, la vita e gli onestissimi costumi suoi, l’anno mccccxviii. il che hanno fatto
ancora gli strani, come si vede per questo epitaffio:
iacobo qvercio senensi eqviti clarissimo
statvariaeqve artis peritiss<imo> amantissimoqve
vtpote qvi illam primvs illvstraverit tenebrisqve
antea immersam in lvcem erverit amici pietatis ergo
non sine lachrymis p<osvervnt>..

aggiunse iacopo all’arte della scultura un modo molto di bella maniera, e levò gran parte di quella vecchia
che avevano usata gli scultori inanzi a esso, nel fare le figure in maestà senza torcersi e svoltare le attitudini, e
morbidamente s’ingegnò gli ignudi di maschi e di femmine far parere carnosi, e di leccatezza pulitamente il
marmo cercò finire con diligenza infinita.







niccolò d’arezzo
scultore
non è sempre vero il proverbio antico di noi toscani:
tristo a quello uccello che nasce in cattiva valle, perché,
se bene la maggior parte degli uomini si stanno ordinariamente piú che volentieri nel paese dove e’ son nati, e’
si vede pur bene spesso che molti ancora se ne vanno altrove, a cagione di imparare e di apprendere fuori quello che a casa non si può fare, essendo comunemente (eccetto le città grandi, che non sono però molte) ogni
luogo particulare, mal fornito de’ suoi bisogni, e massimamente de le scienzie e di quelle arti chiare et egregie,
che danno utile e fama insieme a chi vuol durarvi fatica.
se già non volessimo noi dire che questi tali non dalla
natura, ma da quello influsso celeste che gli vuol conducere a ’l sommo, sono cavati de gli infelici paesi loro e
condotti ancora in que’ luoghi dove e’ possino comodamente farsi immortali. il che volendo condurre il cielo,
adopera sí diverse vie che e’ non si può assegnarne regola, inducendo alcuni, per via di amicizie o di parentadi,
altri per esilii o per villanie fatteli da’ suoi medesimi, altri per la povertà e per infinite cagioni strane, ad assentarsi da la patria. e certo che se da questi scherzi del
mondo non fosse stato piú che oppressato niccolò di
pietro aretino, e’ non sarebbe già mai uscito di arezzo,
né mai averebbe acquistato gloria né fama, anzi, come
un cartoccio di qualche eccellente seme, tenuto dalla dimenticanza dentro a la apertura d’un muro, sarebbe
sempre stato perduto. ma il cielo e quella buona fortuna
sua, che lo voleva al tutto far grande, non essendo atta la
città dove egli era nato, per non vi essere maestri che gli
insegnassero a condurlo a ’l termine suo, oltra lo averlo
fatto povero, lo fece talmente ancora ingiuriar da’ parenti suoi che e’ fu forzato andarsene altrove. laonde







arrivando in fiorenza e seguitando lo instinto della natura, si pose alla arte dello scultore, dove esercitandosi
del continovo, con fatiche non mediocri, sí per la povertà che lo assassinava, e sí per gli stimoli delle concorrenzie di altri giovani suoi equali, venne finalmente tanto eccellente, che onorò la patria e se stesso, e fece utile
grandissimo a sé et a’ suoi.
furono l’opere sue prime in fiorenza nella opera di
santa maria del fiore, e massimamente una statua di
marmo di braccia quattro, posta allato alla porta principale di detta chiesa, a man manca entrando in essa, che è
uno evangelista a sedere, dove niccolò dimostrò certamente quanto e’ valesse. e tanto piú ne fu egli lodato,
quanto di tondo rilievo non si era ancora visto meglio;
come si vide poi per que’ maestri che seguitorono la maniera moderna, e per lui ancora, che la mutò del tutto.
lavorò eziandio in compagnia di iacopo della fonte in
molte opere di quello. in arezzo fece di terra cotta sopra la porta del vescovado del fianco tre figure, et un
san luca di macigno nella facciata in una nicchia che vi
è. alla fraternita di santa maria della misericordia lavorò di sua mano di pietra forte tutta la facciata, et una
nostra donna che tiene ’l popolo sotto il manto, con
due figure nelle nicchie tonde che la mettano in mezzo,
l’una fu san gregorio papa, e l’altra san donato vescovo protettore di quella città, con buona grazia e con
buona maniera. in pieve, alla cappella di san biagio, fece di terra una figura bellissima di detto santo. et a santo antonio nella medesima città fece un tabernacolo con
santo antonio di terra tondo, et un altro a sedere sopra
la porta dello spedale di detto luogo. ritornò a fiorenza
e sopra la statua del san matteo di bronzo a san michele in orto, fece alcune figurette di marmo nella nicchia
di sopra, che sono cosa lodatissima, e che gli dette allora
tanto credito e nome che, avendosi ad allogar le porte di
san giovanni di bronzo, e’ fu eletto fra que’ maestri,







che in tale opra furono concorrenti. ma rimanendo a
dietro in tale opra se ne partí et, a milano trasferitosi,
nel duomo fece di marmi alcune cose bellissime. essendo poi divenuto vecchio, volsero gli aretini fare allogazione de la sepoltura di guido pietramalesco signore e
vescovo loro, già morto, e per niccolò mandarono. perché da milano a bologna condottosi, quivi morí in pochi
giorni, et essi de la sepoltura fecero allogazione a maestro agostino et ad agnolo sanesi, i quali la finirono e
posero nel vescovado alla cappella del corpus domini,
la quale sepoltura, per le guerre e per vendette fatte contra quel vescovo, si truova oggi rotta in piú pezzi. visse
niccolò anni lxvi e furono l’opere sue nel mccccxix. et
ebbe dopo morto questo epitaffio:
nicolavs aretinvs scvlptor
nil facis impia mors cvm perdis corpora mille
si manibvs vivvnt saecla refecta meis.







dello
pittor fiorentino
gran cosa è che sempre la maladizzione della invidia
in ogni tempo abbia potuto macchiare la virtú de’ begli
animi che ci sono nel biasimar l’opere, ma molto piú
ch’e’ ne offenda il veder quegli che si ingegnano, rilevandosi con la virtú, da la bassezza venire in alto e che i
popoli, che in vilissimo grado quegli hanno conosciuti,
non possino sopportare gli onori e le dignità date in premio alle onorate fatiche loro. anzi continuo con villania
beffino altrui, o con grida o con sonetti sempre detraendo all’opere loro, gli schernischino senza fine, cercando
far scemare co ’l biasimo tutto quello che e’ dovrebbano
tentare di accrescere con le lodi. il che nasce il piú delle
volte non tanto da la natura del popolo, quanto da la falsa calunnia di alcuni artefici che esercitando il mestier
medesimo, per la poca virtú che egli hanno, si ritruovano rimasi in dietro. e come se il biasimo di colui accrescesse la gloria loro, attendono in detti et in fatti a vituperarlo, ancora che a torto. questo si vide in dello
pittor fiorentino, il quale essendo dalla natura dotato
d’ingegno e d’accorgimento, lo mostrò molto bene nello
essere stato schernito e proverbiato, quando e’ fu fatto
cavaliere; onde si vendicò, mostrando il mezzo
dell’ugna, e con esse quietò il grido di colui che lo aveva
schernito e vituperato. et inoltre con lo aversi alcuna
cosa de le sue fatiche acquistato in contanti, fuggí il bisogno delle mercé di altrui. perché dello fuor d’ogni bisogno in grado et in convennevole onore trovossi e da
coloro che serviti se n’erano, fu strabocchevolmente remunerato. onde coloro che piú erano ricchi d’invidia e
di mal animo, da l’invidia e da la misera vita che di continuo menavano, furono tormentati et afflitti. le quali
cose, i superbi e gli arroganti gastigano spesso col basto-







ne della povertà. dicono molti, che dello attese alla
scultura et alla pittura, perché nel primo chiostro di
santa maria novella, in un cantone, fece di verde terra
la storia d’isaac quando dà la benedizzione ad esaú. e
poco dopo questa opera fu condotto in ispagna, ove postosi al servigio del re, venne in tanto credito, che molto
piú desiderare da artefice non si sarebbe potuto. di maniera che avendo fatto opere dell’una e dell’altra arte, al
re pareva essergli debitore. venendo adunque dopo
qualche anno capriccio a dello di tornare a fiorenza,
solo per farsi vedere a gli amici come da la tanta povertà
che prima il tormentava, a cosí gran ricchezze fosse salito, il re, per mostrargli gratitudine de’ suoi servigi, lo fece cavaliere a spron d’oro. perché tornando a fiorenza,
per avere le bandiere e la confermazione de’ privilegi, gli
furono denegate ad instanzia di filippo spano de gli
scolari che tornava vittorioso contra de’ turchi, e fu fatto forza che e’ non le avesse altrimenti. ma dello scrisse
subitamente in ispagna a ’l re, dolendosi di questa ingiuria, et il re scrisse alla signoria in favore di lui sí caldamente, che gli fu conceduto senza contrasto ciò che e’
chiedeva. dicono che tornando a casa a cavallo con le
bandiere, vestito di broccato e dalla signoria onorato,
passando per vacchereccia dove allora erano infinite
botteghe d’orefici, da molti suoi domestici amici, i quali
in gioventú l’avevano conosciuto, fu nel passare proverbiato o per ischerno o per piacevolezza. per il che rivolto dove udiva la voce, fece con ambe le mani le fiche, e
senza alcuna cosa dire passò via, sí che quasi nessuno se
n’accorse, se non se alcuni che lo avevano uccellato.
laonde sendo egli stato morso da gli artefici per la invidia, a’ quali pareva che piú la sorte che la virtú lo avesse
aiutato, riscrisse al re che volentieri sarebbe tornato a ’l
servigio suo, quando piacesse a sua maestà. et avuto risposta fra breve tempo che e’ tornasse quando e’ voleva,
perché sempre sarebbe veduto molto volentieri, se ne







passò in ispagna la seconda volta. e ricevuto con favor
grande, esercitò l’arte sua onoratamente, lavorando
sempre da indi innanzi co ’l grembiule del broccato.
cosí dunque dette luogo dello alla invidia, et appresso di quel re, onoratamente visse e morí. furono le sue
pitture nel mccccxxi, et esso di anni xlviiii, passò di
questa vita. né cessarono per questo i favori del re, perché sí come onoratamente lo aveva tenuto mentre che e’
visse, cosí, morto ancora, suntuosamente lo fece accompagnare a la sepoltura, dove fu dedicato questo epitaffio:
dellvs eqves florentinvs pictvrae arte percelebris
regisq<ve> hispaniarvm liberalitate et ornamentis
amplissimvs.
h<ic> s<epvltvs> e<st>
s<it> t<ibi> t<erra> l<evis>.







nanni di antonio di banco
e’ pare universalmente ne’ delicatissimi tempi nostri
uno inconveniente certo non piccolo, se una persona bene agiata, e che può vivere senza sudori, si esercita o nelle scienzie o in quelle arti ingegnose e belle, che recan
fama al vivo et al morto; come la virtú non convenga forse se non a’ poveri, od a coloro almeno che non son nati
di sangui chiari. opinione veramente erronea, e che merita giustamente di essere abominata da ciascheduno, essendo sempre molto piú onorata e piú bella cosa la virtú
nella nobilità e nelle ricchezze che nella gente povera e
vile. il che apertissimamente si vide in que’ felicissimi
tempi santi, quando i re et i principi dottamente filosofavano, e nel secolo quasi nostro lo dimostrò assai chiaro
nanni di antonio di banco fiorentino. il quale, ricco di
patrimonio e non basso al tutto di sangue, dilettandosi
de la scultura, non solamente non si vergognò di impararla e di esercitarla, ma se lo tenne a gloria non piccola
e vi fece dentro tal frutto, che la sua fama durerà sempre, e tanto piú sarà celebrata, quanto si saperrà che egli
attese a cosí bella arte, non per bisogno, ma per vero
amore di essa virtú. costui fu uno de’ discepoli di donato, et è da me posto innanzi al maestro, perché e’ morse
molti anni avanti di quello. fu persona alquanto tardetta, ma modesta, umile e benigna nella sua conversazione. veggonsi de le opere sue in fiorenza il san filippo
di marmo in un pilastro a san michele in orto, allogato
dall’arte de’ calzolai a donato, e per discordia fra loro
del prezzo riallogato di poi a nanni, per far dispetto a
donato, promettendo nanni pigliar tutto quel pagamento che detti consoli gli darebbono. finí la statua e,
condottola al suo luogo, domandava il premio delle fatiche sue, prezzo maggiore che donato non aveva chiesto.
rimisero la stima della figura in donato per compro-







messo, credendosi al fermo i consoli che, per invidia
non l’avendo egli fatta, la stimasse meno dell’opera sua.
ma egli molto piú la stimò che nanni non chiese e che i
consoli non credettero pagarli. per il che gran romore
nacque fra i consoli, i quali gridando dicevano a donato: «tu adunque la facevi per minor prezzo, et ora giudichi questa opera molto piú della tua e che egli non
chiede? e pur sai ch’ella è manco buona delle fatiche
che in essa aresti fatto tu». rispose donato ridendo:
«questo povero uomo non è tale nell’arte quale sono io,
e dura nel lavorare assai piú fatica di me: sete forzati volendo sodisfarlo, come uomini giusti che mi parete, pagarlo del tempo che v’ha speso». e fu per donato il lodo
della figura finito con danno loro. sotto a questa nicchia
sono quattro santi di marmo fatti per l’arte de’ fabbri,
legnaiuoli e muratori, e lavorati da nanni d’antonio.
dicesi che, avendoli finiti tutti tondi e spiccati l’un da
l’altro e murata la nicchia, che a mala fatica non ve ne
entravano dentro se non tre, avendo egli nelle attitudini
loro ad alcuni aperte le braccia, perché disperato e mal
contento andò a trovar donato, e contandoli la disgrazia
e poca acortezza sua, rise donato di questo caso e disse:
«se tu mi paghi una cena con tutti i miei giovani di bottega, mi dà il core di farli entrar nella nicchia senza fastidio nessuno». e cosí convenutosi, lo mandò a prato a
pigliare alcune misure, dove aveva d’andare esso donato. e cosí nanni partito e donato preso i discepoli andatosene al lavoro, scantonò a quelle statue a chi le spalle
et a chi le braccia talmente, che facendo luogo l’una
all’altra, le accostò insieme, facendo apparire una mano
sopra le spalle di una di loro. e le commesse cosí unite,
che co’ ’l savio giudizio suo ricoperse lo errore di nanni
di maniera che, murate ancora in quel luogo, mostrano
indizii manifestissimi di concordia e di fratellanza; e chi
non sa la cosa, non si accorge di quello errore. nanni
trovato nel suo ritorno che donato aveva corretto il tut-







to e rimediato ad ogni disordine, gli rendette grazie infinite, et a lui insieme con suoi creati pagò la cena, la quale lietamente e con grandissime risa fu da loro finita.
nella faccia di santa maria del fiore è di sua mano uno
evangelista da la banda sinistra entrando in chiesa, a la
porta del mezzo. e stimasi che il santo lò, intorno ad
or’ san michele che è della arte de’ maniscalchi, sia
medesimamente suo. arebbe costui fatti molti lavori, se
e’ non fusse morto sí tosto. fu nientedimanco per questi
pochi tenuto sempre ragionevole e valente artefice, e
perché era cittadino, attese a gli uffici della città di fiorenza a lui conferiti per esser buono e giusto. pativa
molto di male di fianco, il quale lo strinse pure una notte sí aspramente, che e’ passò di questa vita l’anno xlvii
della sua vita e mccccxxx della salute, et onoratamente
fu sepellito nella chiesa di santa croce. dicono alcuni
che il frontispizio sopra la porta di santa maria del fiore che va a’ servi, fu di sua mano; il che molto piú lo farebbe degno di lode, se fosse cosí, per essere tal cosa
certo rarissima. ma gli altri lo attribuiscono a iacopo
della fonte, per la maniera che vi si vede, la quale molto
piú è di iacopo che di nanni. al quale, dopo la morte,
fu fatto poi il seguente epitaffio:
scvlptor eram excellens, claris natalibvs ortvs.
me prohibet de me dicere plvra pvdor.







luca della robia
scul<tore>
quanti scultori si sono affaticati lavorando, i quali
hanno nel loro esercizio fatto di marmo e di bronzo cose
lodatissime, poi trovatosi per la fatica dell’arte da i disagi stanchi e mal condotti, ogni altra cosa hanno fatto piú
volentieri che la propria arte. il che adviene il piú delle
volte, perché quando nello stare scioperati cominciano a
indurar l’ossa nella infingardaggine, per non chiamarla
poltroneria, si intrattengono piú volentieri, cicalando e
beendo al fuoco, che intorno ad un marmo; perduto in
tutto il vigore dello animo e postposto il nome e la fama
che erano per conseguire a gli agi et a’ diletti folli del
mondo. la qual cosa manifestamente si è vista già molte
volte ne’ cervelli sofistici di alcuni artefici, che ghiribizzando continovamente hanno trovato cose bellissime et
invenzioni astrattissime solamente per guadagnare. ma
non cosí luca della robbia scultor fiorentino, il quale
s’affaticò ne i marmi lavorando molti anni. et avendo
una maravigliosa pratica nella terra, la quale diligentissimamente lavorava, trovò il modo di invetriare essa terra
co ’l fuoco, in una maniera che e’ non la potesse offendere né acqua né vento. e riuscitoli tale invenzione, lasciò dopo sé eredi i figliuoli di tal secreto. e cosí fino al
tempo nostro, i suoi descendenti hanno lavorato di tal
mestiero, e non solo ripiena di ciò tutta la italia, ma e
mandatone ancora in diverse parti del mondo. e di questa invenzione merita egli certo non manco lode che e’ si
meritasse nella scultura, nella quale grandemente fu celebrato. dicono molti che luca della robia era concorrente di donatello e tenuto di grande ingegno ne’ tempi
suoi. onde per virtú di questo, meritò che gli operai di
santa maria del fiore gli allogassero alcune storiette di
marmo, le quali furono poste nel campanile dove sono i







principii della musica, della filosofia e dell’arti liberali.
nelle quali istoriette acquistò grandemente, perché diè
materia di disporre gli operai sopradetti ad allogarli l’ornamento di marmo dell’organo, sopra la sagrestia nuova
di santa maria del fiore; nel quale fece egli i cori della
musica con diligenza e con sottil magisterio lavorati, dove sono alcune figure che cantano et, ancora che elle siano alte, vi si conosce il gonfiare della gola per lo alito e le
battute in su le spalle da chi regge la musica. et in queste medesime istorie andò imitando e suoni e balli, con
tutti gli affetti simili, in cosa per cosa, finendo il tutto
molto piú pulitamente che non fece donato stesso. perché si vede in quel di donato piú risoluta pratica e piú
maestrevole vivezza, che non fa perfezzione e finita
bontà in quel di luca. e vedesi negli artefici egregi aver
sempre le bozze piú forze e vivacità che non ha la fine
nelle opere loro. perché il furore dell’arte in un subito
esprime il concetto dell’animo, il che non può fare la diligenza e la fatica nelle cose pulite. e di maniera acquistò luca in questa opera di esser tenuto valente, che ottenne il lavoro della porta di bronzo che a essa sagrestia
si conveniva, la quale per getto, per bontà e per magisterio merita gran lode. e ghiribizzando alle cose di terra
del lavorar quello invetriato, del quale di sopra dicemmo, fece alle due porte sopra ne’ mezzi tondi, una resurressione et una ascensione di cristo con gli apostoli.
laonde, essendo cosa nuova, piacque a’ popoli sommamente per la vaghezza di quella. lavorò ancora alla chiesa di san piero buonconsiglio sotto mercato vecchio
sopra la porta uno archetto, dentrovi una nostra donna
con angeli intorno e sopra la porta pure d’una chiesina
vicina a san piero maggiore, in un mezzo tondo fece de’
medesimi invetriati, una nostra donna similmente con
alcun’angeli intorno di quella; cose che di quella materia
sono tenute molto belle da gli artefici. similmente nel
capitolo de’ pazzi in santa croce, per ordine di pippo di







ser brunellesco, fece tutti gli invetriati sí di figure, come
di altre cose, che si veggono e dentro e fuori in detto
edifizio. e cosí alla cappella di san iacopo in san miniato fuori di fiorenza in sul monte, per la sepoltura del
cardinale di portogallo, fece la volta de’ medesimi invetriati di terra cotta dentrovi figure; et al re d’ispagna
mandò opere di quella mistura e figure di tondo rilievo
et altri lavori di marmo. a napoli fece la sepoltura dello
infante, fratello del re alfonso e duca di calavria, della
quale grandissima parte ne lavorò in fiorenza. dicono
che luca fu molto costumata e savia persona et alla religione cristiana mirabilmente devoto.
lasciò andrea suo nipote, che ne i lavori di terra fu
molto pratico e valente, e sempre lavorò invetriati mentre ch’e’ visse. fece una cappella di marmo fuor d’arezzo a santa maria delle grazie, per ornamento di quella
devozione. visse andrea anni lxxxiii, e lasciò molti figliuoli, i quali a gli invetriati attendevano similmente come esso. de i quali il minore, chiamato gerolamo fece
opre di marmo lodate e stette per lungo tempo in francia, et anco luca suo fratello vi condusse.
e per tornare a luca vecchio, essendo egli d’anni
lxxv, e fieramente di mal di renella aggravato, non potendo resistere al dolore che tale malattia gli dava passò
di questa a miglior vita, et in san piero maggiore da’
mestissimi figliuoli fu sotterrato l’anno mccccxxx. e co
’l tempo fu onorato con questi versi:
terra vivi per me cara e gradita
che alle acque e a’ ghiacci come il marmo induri;
perché quanto men cedi o ti matturi
tanto piú la mia fama in terra ha vita.
ancora che gli invetriati nelle figure di terra cotta non
siano in istima grandissima, son molto utili e perpetui e
necessarii; atteso che, dove non possono reggere le pit-







ture o per gli ghiacci o per gli umidi o per i luoghi acquidosi, questa specie di figure servò come s’è visto al sasso
della vernia in casentino, che per tal colpa altro che gli
invetriati non restano; onde luca della robia merita
somma lode, avendo alla scultura questa parte aggiunta,
potendosi con bellezza e con non molta spesa ogni luogo acquatico et umido abbellire.







paulo uccello
pittor fioren<tino>
rare volte nasce uno ingegno bello che nelle invenzioni delle opere sue stranamente non sia bizzarro e capriccioso, e molto di rado fa la natura persona alcuna affaticante l’anima con lo intelletto, che ella per
contrappeso non vi accompagni la ritrosia. anzi, tanto
può in questi sí fatti la solitudine e ’l poco dilettarsi di
servire altrui e fare piaceri nell’opre loro, che spesso la
povertà li tiene di maniera impediti, che non possono se
ben vogliono alzarsi da terra. e pare loro che l’affaticarsi di continuo, e sempre la notte per gli scrittoi disegnare, sia la buona via e la vera virtú. né s’accorgono che
l’ingegno vuole essere affaticato quando la volontà pregna d’amore nella voglia del fare esprime certe cose divine, e non quando stanca et affaticata sterilissime e secche cose viene generando, con sommo suo dolore e con
fastidio di chi la sforza. questo manifestamente si vide
in paulo uccello, eccellente pittor fiorentino, il quale
perché era dotato di sofistico ingegno, si dilettò sempre
di investigare faticose e strane opere nell’arte della prospettiva; e dentro tanto tempo vi consumò, che se nelle
figure avesse fatto il medesimo, ancora che molto buone
le facesse, piú raro e piú mirabile sarebbe divenuto. ove
altrimenti faccendo, se la passò in ghiribizzi mentre che
visse e fu non manco povero che famoso. per il che donato che lo conobbe spesso gli diceva, essendo suo caro
e domestico amico: «eh, paulo, cotesta tua prospettiva
ti fa lasciare il certo per l’incerto». e questo avveniva
perché paulo ogni giorno mostrava a donato mazzocchi
a facce tirati in prospettiva, e di quegli a punte di diamanti con somma diligenza e bizzarre vedute per essi.
conduceva bruccioli in su i bastoni, che scortassero,
perché si vedessi il di drento e ’l di fuori e le grossezze di







quelli, e palle a settantadue facce molto difficili. lavorava nientedimeno ancora di pittura. e le prime figure sue
furono nello spedale di lelmo in fiorenza infra le donne un santo antonio et un san cosimo e damiano in
fresco; et in annalena, monistero di donne, due figure.
et in santa trinita, sopra la porta sinistra dentro alla
chiesa, alcune storie di san francesco. lavorò ancora in
santa maria maggiore, in una cappella allato alla porta
del fianco che va a san giovanni, dove è la tavola e la
predella di masaccio, una annunziata, nella qual figura
volse mostrare alcune colonne che scortano per via di
prospettiva, le quali rompono il canto vivo della volta, et
in essa i quattro evangelisti, cosa tenuta bella e difficile.
perché paulo in quella professione fu stimato ingenioso
e valente. lavorò in san miniato in monte fuor di fiorenza un chiostro, di verde terra e parte colorito con la
vita de’ santi padri; et in quegli non osservò molta unione di far d’un solo colore, come si debbono fare le storie, delle quali fece i campi azzurri, le città di color rosso, e gli edifici mescolò secondo che gli parve, perché le
cose che si contrafanno di pietra non possono né debbono essere tinte d’altro colore. dicesi che, mentre paulo
lavorava questa opra, uno abbate ch’era allora in quel
luogo gli faceva mangiar molto formaggio. per il che essendogli venuto a noia, deliberò paulo, come timido
ch’egli era, di non venire a l’opera per lavorarci piú.
laonde, fatto cercare dallo abbate, quando sentiva domandarsi da’ frati, non voleva mai essere in casa; e se per
avventura alcune coppie di quello ordine scontrava per
fiorenza, si dava a correre quanto piú poteva da essi
fuggendo. per il che due di loro piú curiosi e piú giovani
di lui, lo raggiunsero un giorno e gli domandarono per
qual cagione egli non tornava a finire l’opra a ’l monistero e perché, veggendo frati, si fuggisse da quegli; paulo
rispose loro: «voi m’avete ruinato, che non solo fuggo
da voi, ma non posso ancora praticare né passare dove







siano legnaiuoli; e di tutto è stato cagione la poca discrezione dello abate vostro il quale, fra torte e minestre, mi
ha fatto mettere in corpo tanto formaggio, che io ho
paura grandissima, essendo già tutto cacio, di non esser
messo in opra per mastice. e se piú oltre continuassi,
non sarei piú forse paulo, ma cacio». i frati si partirono
da lui con risa grandissime, e conferito ogni cosa allo
abate, per farlo tornare a ’l lavoro, gli ordinarono altra
vita che di formaggio.
dipinse nel carmine alla cappella di san girolamo, il
dossale del san cosimo e damiano, et in casa de’ medici su le tele alcune bellissime istorie di cavagli e di altri
animali. poi gli fu fatto allogazione, nel chiostro di santa
maria novella, d’alcune storie; le prime delle quali,
quando s’entra di chiesa nel chiostro, sono la creazion
de gli animali, con vario et infinito numero di quegli, acquatici e terrestri e volatili; dove egli, che era capricciosissimo e si dilettava grandemente di far bene gli animali, mostrò in certi lioni che si voglion mordere, quanto
sia di superbo in quelli, et in alcuni cervi e danii, la velocità et il timore; oltra che vivi sono gli uccelli et i pesci
con le squame vivissimi. fece la creazione dell’uomo e
della femmina, e ’l peccato loro, opera con bella maniera
affaticata e ben condotta. et in questa opera si dilettò
far gli alberi di colore, i quali allora non era costume di
fare molto bene; cosí ne’ paesi egli fu ’l primo che guadagnasse nome fra i vecchi moderni di lavorare, e quegli
ben condurre. sotto queste due storie di mano d’altri,
piú basso, vi fece il diluvio con l’arca di noè, nel quale
con tanta fatica e con tant’arte e diligenza lavorò i morti,
la tempesta, il furore de’ venti, i lampi delle saette, il
troncar de gli alberi e la paura de gli uomini, et in iscorti
le figure in prospettiva, come una morta che il corbo le
cava gli occhi, et un putto annegato, che per avere il corpo pieno d’acqua, fa di quello uno arco grandissimo. dimostrovvi ancora varii effetti, come il poco timore de







l’acqua in due che a cavallo combattono, e la somma
paura del morire in una femmina et in un maschio che
sono a cavallo in su una bufola, la quale per le parti di
dietro empiendosi di acqua, fa disperare in tutto coloro
di poter salvarsi piú oltre. opera tutta di bontà e d’eccellenza infinita che gli acquistò grandissima fama. diminuí le figure ancora per via di linee in prospettiva, e
fece mazzocchi et altre cose in tale opra certo bellissime.
sotto questa storia dipinse ancora la inebriazione di
noè co ’l dispregio di cam suo figliuolo, e con la pietà
di sem e di iafet che lo ricuoprono, mostrando esso le
sue vergogne. quivi fece egli in prospettiva una botte
che gira per ogni lato, cosa tenuta molto bella, fece il sacrificio con l’arca aperta et infiniti animali; e tanta morbidezza donò a questa opera, la quale senza comparazione fu superiore a tutte l’altre sue, che ne’ suoi tempi
ebbe grandissimo grido, e ne’ nostri parimente lode
grandissima. fece in santa maria del fiore, per la memoria di giovanni aucuto inglese, capitano de’ fiorentini, un cavallo di terra verde tenuto bellissimo, di grandezza straordinaria, dove mise il suo nome di lettere
grandissime: pavli vcelli opvs.
lavorò nel chiostro dell’orto de gli angeli, e molte
prospettive e quadri nelle case de’ cittadini si veggono di
suo, tra’ quali ne sono quattro con istorie di chiaro scuro assai grandi, dentrovi molte figure, cavagli, animali e
paesi, oggi nello orto de’ bartolini. avvenga che lo averle voluto raccendere di colori che erano mezzi spenti,
abbia piú tosto nociuto loro che giovato. dicesi che gli
fu allogato sopra la porta di san tommaso di mercato
vecchio un san tommaso, che a cristo cerca la piaga; e
quivi ogni suo studio mise in fare opra che per ultima
desse fine alla sua vecchiaia. et in questo termine usò dire che voleva mostrar allora tutto quello che valeva e sapeva. e cosí fece fare una serrata di tavole, che nessuno
potesse vedere l’opera sua se non quando fosse finita.







laonde un giorno a caso scontrandolo solo donato, gli
disse: «e che opra sia questa tua, che cosí serrata la tieni?» e paulo gli rispose: «tu vedrai, basta». non lo volse astringere donato pensando (come era solito) vedere
a tempo qualche miracolo. accadde poi che, essendo
una mattina venuto donato in mercato per comperare
frutte per desinare, vide paulo che scopriva l’opera sua.
per il che accostatosi a lui e salutatolo cortesemente, fu
dimandato da esso, che curiosamente desiderava udirne
il giudizio suo, quello che gli paresse di questa pittura.
donato, guardato che ebbe l’opera bene, gli rispose:
«eh paulo, ora che sarebbe tempo di coprire e tu scuopri». allora s’attristò paulo grandemente, e sentendosi
avere di questa ultima sua fatica molto piú biasimo, che
e’ non aspettava di averne lode, si rinchiuse in casa, non
avendo ardire come avvilito uscire piú fuora. et attese
alla prospettiva, la quale lo tenne povero et intenebrato
sino a la morte. divenuto adunque vecchissimo, e poca
contentezza sentendo nella sua vecchiaia, si morí l’anno
lxxxiii della sua vita, nel mccccxxxii, e fu sepolto in
santa maria novella. nella morte di costui furono fatti
molti epigrammi e latini e vulgari, de’ quali mi basta
porre solamente questo:
zevsi e parrasio ceda, e polignoto,
ch’io fé l’arte vna tacita natvra:
diei affetto e forza ad ogni mia figvra,
volo a gli vccelli, a’ pesci il corso e ‘l nvoto.

lasciò di sé una figliuola che sapeva disegnare e la
moglie, la quale soleva dire che tutta la notte paulo stava
nello scrittoio per trovare i termini della prospettiva, e
mentre ch’ella a dormire lo invitava et egli le diceva: «o
che dolce cosa è questa prospettiva!» la quale egli veramente a buono ordine mise in uso, come ancora ne fanno piena fede l’opere sue.







lorenzo ghiberti
pittor fiorentino
non è dubbio che in tutte le città coloro che con
qualche rara virtú vengono in qualche fama fra li uomini, non siano il piú delle volte un santissimo lume
d’esempio a molti che dopo lor nascono et in quella medesima età vivono, oltra le lodi infinite e lo straordinario
premio ch’essi vivendo ne rapportano. né si vede cosa,
che piú desti gli animi delle genti e faccia parere loro
men faticosa la disciplina de gli studi, che l’onore e l’utilità che si cava poi dal sudore delle virtú; percioché elle
rendono facile a ciascheduno ogni impresa difficile, e
con maggiore impeto fanno accrescere la virtú loro,
quando con le lode del mondo s’inalzano. perché infiniti, che ciò sentono e veggono, imparando da ’l buono, si
mettono alle fatiche, per venire in grado di meritare
quello che veggono aversi meritato un suo compatriota.
e da questo nasceva ne gli antichi che le città in bellezza
si mantenevano, per giustamente guiderdonare coloro
che se medesimi e le loro patrie onoravano; e però tutti
gli artefici che per questa via caminarono, o tardi o per
tempo sono stati riconosciuti: come fu lorenzo di cione
ghiberti altrimenti di bartoluccio. il quale, per mostrar
l’amore che prima a se stesso, poi alla sua patria portava,
meritò da donato scultore e filippo brunelleschi architetto e scultore, eccellenti artefici, essere posto nel luogo
loro conoscendo essi in verità, ancora che il senso gli
stringesse forse a fare il contrario, che lorenzo era migliore maestro di loro nel getto. fu veramente ciò gloria
di quegli e confusione di molti, i quali presumendo di
sé, si mettono in opera et occupano il luogo delle altrui
virtú, non però facendo eglino frutto alcuno, ma penando mille anni nel fare una lor cosa, sturbano et opprimono la scienzia de gli altri con malignità e con invidia







grandissima. fu adunque avventurato lorenzo a ritrovarsi avere in casa sua uomini i quali ebbero animo di
conoscere il valore della sua virtú, e di dare con gratitudine e premio alle fatiche sue quel grado che meritamente se gli convenne; felicissimo fu nel trovar gli artefici senza invidia et i popoli che si dilettassino delle virtú,
perché lasciò la sua patria erede della piú bella opera del
mondo. fu dunque lorenzo figliuolo di bartoluccio
ghiberti, e da i suoi primi anni imparò l’arte dell’orefice
col padre, il quale v’era eccellente maestro e gl’insegnò
quel mestiero, il quale da lorenzo fu preso talmente,
ch’egli lo faceva assai meglio che ’l padre suo. e dilettandosi molto piú de l’arte della scultura e del disegno,
maneggiava qualche volta colori et alcun’altra gettava figurette piccole di bronzo e le finiva con molta grazia.
dilettossi molto contraffare i conii delle medaglie antiche, e di naturale nel suo tempo ritrasse molti suoi amici. e mentre egli con bartoluccio lavorando cercava acquistare in quella professione, venne in fiorenza l’anno
mcccc alcuna corruzzione d’aria pestilenziale; per la
qual cosa, non potendo far facende alla bottega, si convenne con un pittore, il quale aveva preso in romagna
opere per pandolfo malatesta allora signore d’arimino
e di pesero, di andarsene seco, e cosí gli aiutò lorenzo a
dipignere una camera e molti altri lavori che con diligenzia furon da loro finiti. de’ quali ne acquistò in quella età cosí giovinile quello onore che piú si poteva. né
anche per questo restò per ogni sorte di fatica che si potessi far per lui, ch’egli non continuasse lo studio del disegno et il lavorare di rilievo cere e stucchi di cose piccole.
né sté molto tempo lontano da la patria sua, che cessata la pestilenzia, la signoria di fiorenza e l’arte de’
mercatanti deliberorno (avendo in quel tempo la scultura gli artefici suoi in eccellenzia, cosí forestieri come
fiorentini) che si dovessi, come si era già molte volte ra-







gionato, finire l’altre due porte di san giovanni, tempio
antichissimo e principale di quella città. et ordinato fra
di loro che si facessi intendere a tutti e maestri, che erano tenuti migliori in italia, che comparissino in fiorenza
per fare esperimento di loro in una mostra d’una storia
di bronzo, simile a una di quelle che già andrea pisano
aveva fatto nella prima porta, fu scritto questa deliberazione da bartoluccio a lorenzo ch’era a pesero che lavorava, confortandolo a tornare a fiorenza a dar saggio di
sé; che questa era una occasione da farsi conoscere e da
mostrare l’ingegno suo, oltra che e’ ne trarrebbe
quell’utile, che né l’uno né l’altro arebbono mai piú bisogno d’opere. mossero l’animo di lorenzo le parole di
bartoluccio, e quantunque il signor pandolfo et il pittore e tutta la sua corte gli facessino carezze grandissime,
prese lorenzo da quel signore licenza e dal pittore, i
quali pur con fatica e dispiacer loro lo lascioron partire,
non giovando né promesse né ricrescer provisione, parendo a lorenzo ogn’ora mille anni di tornare a fiorenza. et inviatosi felicemente a la sua patria si ridusse. erano già scomparsi molti forestieri e fattisi conoscere a’
consoli dell’arte, da’ quali furono eletti di tutto il numero sette maestri, tre fiorentini e gli altri toscani, e fu
ordinato loro una provisione di danari, e che fra un anno eglino dovessino aver finito una storia di bronzo della medesima grandezza ch’erano quelle della prima porta, per saggio. et elessero che dentro si facessi la storia
quando abraam sacrifica isach suo figliuolo, nella quale
pensorono dovere avere eglino che mostrare, quanto a le
difficultà dell’arte, per essere storia che ci va dentro paesi, ignudi, vestiti, animali, e si potevono far le prime figure di relievo e le seconde di mezzo e le terze di basso.
furono i concorrenti di questa opera filippo di brunellesco, donato e lorenzo di bartoluccio fiorentini, et iacopo della quercia sanese, e niccolò d’arezzo suo creato, francesco di vandabrina e simone da colle detto







de’ bronzi; i quali dinanzi a’ consoli promessono dare
condotta la storia nel tempo detto e ciascuno alla sua dato principio, con ogni studio e diligenzia operavano ogni
lor forza per passare d’eccellenzia l’un l’altro, tenendo
nascoso quel che facevano secretissimamente, per non
raffrontare elle cose medesime. solo lorenzo, che aveva
bartoluccio che lo guidava e li faceva far fatiche e molti
modelli, innanzi che si risolvessino di mettere in opera
nessuno, di continuo menava i cittadini a vedere, e talora i forestieri che passavano, se intendevano del mestiero, per sentire l’animo loro; i quali pareri furon cagione
ch’egli condusse un modello ch’era molto ben lavorato e
senza nessun difetto. e cosí, fatto le forme sopra, e gittatolo di bronzo, venne benissimo, et egli con bartoluccio
suo padre cominciorno a rinettarlo con un amore e pazienzia tale, che non si poteva condurre né finire meglio.
e continovando fino al fine nel tempo che si aveva a vedere a paragone, fu la sua e le altre di que’ maestri finite
del tutto, e venuto a giudizio dell’arte de’ mercatanti, e
viste da i consoli e da molti altri cittadini, furono diversi i pareri ch’ognuno faceva sopra di ciò. erano concorsi
in fiorenza molti forestieri, parte pittori e parte scultori,
el resto orefici, i quali furono chiamati da i consoli a dover dar giudizio di queste opere insieme con gli altri di
quel mestiero che abitavano in fiorenza. il qual numero
furono xxxiiii, e ciascuno della sua arte era peritissimo.
e quantunque fussino infra di loro differenti di parere,
piacendo a chi la maniera di uno e chi quella di un altro,
si accordavano nondimeno che filippo di ser brunellesco e lorenzo di bartoluccio avessino e meglio e piú copiosa di figure migliori composta e finita la storia loro,
che non aveva fatto donato la sua, ancora che ci fusse
gran disegno, e iacopo della quercia che non era simile
a quello, cosí le altre tre di francesco di valdanbrina e
di simone da colle e niccolò d’arezzo ch’erano le manco buone. donato e filippo, visto la diligenzia e lo amo-







re che lorenzo aveva usata nell’opra sua, si tiroron da
un canto, e parlando fra loro, risolverono che l’opera
dovesse darsi a lorenzo, parendo loro che il publico et
il privato sarebbe meglio servito, e lorenzo, essendo
giovanetto che non passava xx anni, arebbe nello esercitarsi a fare in quella professione que’ frutti maggiori che
prometteva la bella storia, che egli a giudizio loro aveva
piú degli altri eccellentemente condotta, dicendo che sarebbe stato piú tosto opera invidiosa a levargliela, che
non era virtuosa a fargliela avere. e cosí entrati filippo e
donato nella udienza dove sedevano i consoli, parlò filippo in questa forma: «lo sperimento che avete fatto di
tanti eccellenti maestri, signori consoli, è stato molto a
·pproposito, avendo noi veduto la differenza delle maniere, e colui che sia piú atto a fare onore alla nostra
città. e poi ch’egli ci è venuto per sorte che ne stavamo
donato et io in dubbio, che questi forestieri non avessino a passare i maestri della città nostra, anzi abbiamo visto che l’opere loro restano inferiori di invenzioni, di disegno e di getto, e finite sono manco che le nostre,
abbiamo giudicato infra di noi, che prima lorenzo ghiberti sia quello a cui si debba dare il pregio di questo
onore, e poscia il lavoro delle porte. perché egli essendo
giovane e volentoroso dello acquistar fama, farà seguitando opera tale, che non solo come ha passato ora tutti
questi artefici, vincerà ogni giorno se medesimo. e se
bene egli è parere di questi che hanno a giudicare, di volere darli me per compagno, io renunzio questa compagnia, perché o io avevo a essere principale e far da me, o
io avevo a essere escluso de l’opra, come al presente mi
escludo. perché se io non ho possuto apparire eccellente
in questa opera, che è mio difetto, cercherò forse emendarmi, per venire principale in un’altra. conchiudo
adunque che per nostro parere l’opera si dia resolutissimamente a lorenzo». avevano già i consoli inteso da
chi aveva a giudicare, e restava a paragone con lorenzo







la storia di filippo, et arebbon voluto unirgli insieme e
facessino questa opera a mezzo. ma né per prieghi, né
per cosa ch’e’ potessino usare inverso filippo, non lo
svoltorono da la sua fantasia, avendo deliberato o che
s’e’ volevano ch’e’ la facesse, gli dessero tutta l’opera, o
non avere a dividere la gloria delle sue fatiche a mezzo.
laonde i consoli, non potendo piú, vinti dalle ragioni
che allegava filippo e da quelle che diceva donato, allogarono finalmente questa opera a lorenzo. fu veramente un atto molto onorato questo di filippo e di donato,
et uno animo molto netto di passione et un giudizio sano nel conoscere se medesimi; esemplo certo grandissimo di amore che all’arte avevano, stimando piú le virtuose fatiche d’altri, che lo interesso e l’utile proprio. la
quale generosità d’animo non accrebbe minore fama alle virtuose azzioni loro, che si facesse a lorenzo lo avere
conseguito la vittoria d’avere avuto sí grande opera nella
patria sua et in una età sí giovanile.
fu cominciata da lorenzo questa opera con grandissima diligenzia, e fu questa la porta che è volta dirimpetto all’opera di san giovanni; nella quale fece dentro lo
spartimento simil a quello che aveva già fatto andrea pisano nella prima porta che gli disegnò giotto, facendovi
venti storie del testamento nuovo. et in otto vani simili
a quelli, seguitavon le dette storie, da piè fece i quattro
evangelisti, due per porta, e cosí i quattro dottori della
chiesa nel medesimo modo, i quali sono differenti fra
loro di attitudini e di panni: chi scrive, chi legge, altri
pensa, e variati l’un da l’altro si mostrano nella lor prontezza molto bene condotti. oltra che nel telaio dell’ornamento riquadrato a quadri intorno alle storie, v’è una
fregiatura di foglie d’ellera e d’altre ragioni, tramezzate
poi da cornici et in su ogni cantonata una testa d’uomo
o di femmina tutta tonda, avendo figurato profeti e sibille, che son molto belle, le quali nelle loro varietà mostrano la bontà de l’ingegno di lorenzo nella varietà delle







effigie. et ordinò che i componimenti delle storie ch’egli
vi fece, seguitassino la vita di cristo dal suo nascere, per
infino a la morte e resurressione sua, che questo si vede
quando è serrata la porta, perché, quando è aperta, le
storie non seguitano per rimanerne una parte per lato di
quelle. seguiterò come stanno adunque le storie quando
è serrata, acciò seguitino per non fare confusione. sopra
i dottori e gli evangelisti già detti, ne’ quattro quadri
dappiè, seguita, da la banda di verso santa maria del
fiore, il principio, dove nel primo quadro è la annunziazione della nostra donna, dove egli finse nell’attitudine di essa vergine uno spavento et un subito timore,
storcendosi con grazia per la venuta de l’angelo. et allato a questa fece il nascer di cristo, dove è la nostra
donna che, avendo partorito, sta a ghiacere, riposandosi; èvvi giuseppo che contempla i pastori e gli angeli che
cantano. nell’altra allato a queste, ch’è l’altra parte della
porta, a un medesimo pari, seguita la storia della venuta
de’ i magi, et il loro adorar cristo dandoli i tributi; dove è la corte che gli seguita con cavagli et altri arnesi, fatta con grande ingegno. e cosí allato a questa è il suo disputare nel tempio fra i dottori nella quale è non meno
espressa l’ammirazione e l’udienzia che danno a cristo i
dottori, che l’allegrezza di maria e giuseppo ritrovandolo. seguita sopra a queste, ricominciando sopra la
nunziazione, la storia del battesimo di cristo nel giordano da giovanni, conoscendosi ne gli atti loro la riverenzia dell’uno e la fede dell’altro. allato a questa, seguita il diavolo che tenta cristo che, spaventato per le
parole di giesú, fa un’attitudine spaventosa, mostrando
per quella il conoscere che egli è figliuolo di dio. allato a questa, ne l’altra banda, v’è quando egli caccia del
tempio i venditori, mettendo loro sottosopra gli argenti, le vittime, le colombe e le altre mercanzie; nella quale
sono le figure che cascano l’una sopra l’altra, che hanno
una grazia nella fuga del cadere molto bella e considera-







ta. seguitò lorenzo allato a questa il naufragio, de gli
apostoli, e san pietro uscire de la nave, che affondando
nella acqua, cristo lo sollieva; storia copiosa di varii gesti nelli apostoli che aiutano la nave, e simile la fede di
san piero si conosce nel suo venire a cristo. ricomincia
sopra la storia del battesimo, da l’altra parte, la sua
transfigurazione nel monte tabor, dove egli espresse
nelle attitudini de’ tre apostoli lo abbagliare che fanno
le cose celesti le viste de i mortali; come si conosce ancora cristo nella sua divinità, col tenere la testa alta e le
braccia aperte, in mezzo d’elia e di mosè. et allato a
questa è la resurressione del morto lazzaro, il qual
uscito de ’l sepolcro legato i piedi e le mani, sta ritto con
maraviglia de’ circunstanti; èvvi marta e maria magdalena che bacia i piedi del signore con umiltà e reverenzia
grandissima. seguita allato a questa, ne l’altra parte della
porta, quando egli va in su l’asino in gierusalem, dove i
figliuoli de gli ebrei che con varie attitudini gettano le
veste per terra e gli ulivi e le palme, oltra a gli apostoli
che seguitano il salvatore. et allato a questa è la cena de
gli apostoli, bellissima e bene spartita, fingendoli a una
tavola lunga, mezzi dentro e mezzi fuori. sopra la storia
della transfigurazione ricomincia la adorazione nell’orto, dove si conosce il sonno in tre varie attitudini de gli
apostoli. et allato a questa seguita quando egli è preso,
e che giuda lo bacia; dove sono molte cose da considerare, per esservi e gli apostoli che fuggono, et i giudei
che nel pigliar cristo fanno atti e forze gagliardissime.
et è nell’altra parte allato a questa quando egli è legato
alla colonna; dove è la figura di giesú cristo che nel
duolo delle battiture si storce alquanto, con una attitudine compassionevole, oltra che si vede in que’ giudei
che lo flagellano una rabbia e vendetta molto terribile
per i gesti che fanno. seguita allato a questa quando lo
menano a pilato, e che e’ si lava le mani e lo sentenzia a
la croce. sopra l’adorazione dell’orto, ne l’altra banda,







l’ultima fila delle storie comincia dove e’ porta la croce
e va a la morte, menato da una furia di soldati, i quali
con le attitudini, in modo par che lo tirono per forza;
oltra il dolore e pianto che fanno co’ gesti quelle marie,
che non le vide meglio chi fu presente. allato a questo
fece cristo crocifisso, et in terra a sedere con atti dolenti
e pien di sdegno la nostra donna e san giovanni vangelista. seguita, allato a questa nell’altra parte, la sua resurressione; ove, addormentate le guardie dal tuono,
stanno come morti, mentre cristo va in alto con una attitudine che ben pare glorificato nella perfezzione delle
belle membra, fatto dalla ingegnosissima industria di
lorenzo. nell’ultimo vano è la venuta dello spirito santo, dove sono attenzioni et attitudini dolcissime in coloro che lo ricevono. e fu condotto questo lavoro a quella
fine e perfezzione senza rispiarmo di fatiche e di tempo
che può darsi a opera di metallo, considerando che le
membra de gli ignudi hanno tutte le parti bellissime, et i
panni, ancora che tenessino un poco dello andare vecchio di verso giotto, vi è dentro un tutto che va in verso
la maniera de’ moderni, e si reca in quella grandezza di
figure una certa grazia molto leggiadra. e nel vero i
componimenti di ciascuna storia sono tanto ordinati e
bene spartiti che meritò conseguire quella lode e maggiore, che da principio gli aveva data filippo. e cosí fu
onoratissimamente fra i suoi cittadini riconosciuto, e da
loro e da gli artefici terrazzani e forestieri sommamente
lodato. costò questa opera fra gli ornamenti di fuori,
che son pur di metallo et intagliatovi festoni di frutti et
animali, xxii mila fiorini, e pesò la porta di metallo
xxxiiii migliaia di libbre. finita questa opera, parve a’
consoli dell’arte de’ mercatanti essere serviti molto bene, e per le lode dateli da ognuno deliberarono che facesse lorenzo, in un pilastro fuori di or san michele, in
una di quelle nicchie, ch’è quella che volta fra i cimatori,
una statua di bronzo di quattro braccia e mezzo in me-







moria di san giovanni batista, la quale egli principiò né
la staccò mai che egli la rese finita; che fu et è opera molto lodata, et in quella nel manto fece un fregio di lettere,
scrivendovi il suo nome. e nel frontespizio di quel tabernacolo si provò a far di musaico, facendovi dentro
un mezzo profeta.
era già cresciuta la fama di lorenzo per tutta italia e
fuori, de l’artifiziosissimo magistero nel getto, di maniera che avendo iacopo della fonte et il vecchietto sanese
e donato fatto per la signoria di siena, per il loro san
giovanni, alcune storie e figure di bronzo che dovevano
ornare il battesimo di quel tempio, et avendo visto <i
sanesi> l’opere di lorenzo in fiorenza, si convennono
con seco e li feciono fare due storie della vita di san
giovanni batista. in una fece quando e’ batezò cristo,
accompagnandola con molte figure et ignude e vestite
molto riccamente; e nell’altra quando san giovanni è
preso e menato a erode; con le quali storie superò e vinse gli altri che avevano fatto le altre, onde ne fu sommamente lodato da i sanesi e da gli altri che le veggono.
avevano in fiorenza a far una statua i maestri della zecca in una di quelle nicchie che sono intorno a or san
michele, dirimpetto a l’arte della lana, et aveva a esser
san matteo d’altezza del san giovanni sopradetto. la
quale figura allogorono a lorenzo che la condusse a
perfezzione, e fu lodata molto piú che il san giovanni,
avendovi, usato la maniera piú moderna. la quale statua
fu cagione che i consoli dell’arte della lana si deliberorono nel medesimo luogo che e’ facessi nell’altra nicchia
allato a quella una statua di metallo medesimamente,
che fusse alta alla medesima proporzione de l’altre due,
in persona di santo stefano loro avvocato. et egli la
condusse a fine e diede una vernice al bronzo molto bella. la quale statua non manco satisfece che si facessino
l’altre opere già lavorate da lui. era generale de’ frati
predicatori in quel tempo m<esser> lionardo dati, il







quale per lassare memoria in santa maria novella, dove
egli aveva fatto professione, et alla sua patria, fece fabricare a lorenzo una sepoltura di bronzo, sopraci lui a
ghiacere morto, ritratto di naturale, che da questa, che
piacque e fu lodata, ne nacque una che fecion fare in
santa croce, di lodovico de gl’albizi e di niccolò valori. erano onorati nel convento degli angeli i corpi di tre
martiri, proto, iacinto e nemesio; ma perché e’ si onorassino molto piú, fu allogato a lorenzo una cassa di
metallo, dove fece certi angeli di basso rilievo che tengono una ghirlanda d’ulivo, scrittovi dentro i nomi loro. e
da questa, che riuscí molto onorevole, venne voluntà alli
operai di santa maria del fiore di far fare la cassa e sepoltura di metallo per mettervi il corpo di san zanobi,
vescovo di firenze, la quale fu di grandezza di braccia
tre e mezzo et alta due. nella quale fece, oltra il garbo
della cassa, con diversi e varii ornamenti, nel corpo di
essa cassa dinanzi una storia quando esso san zanobi risuscita il fanciullo lasciatoli in custodia dalla madre, morendo egli, mentre ch’ella era in perigrinaggio. in un’altra v’è quando un altro è morto dal carro e simile
quando e’ risuscita l’uno de’ due famigli mandatoli da
santo ambruogio, che rimase morto uno in su le alpi,
l’altro v’è che se ne duole alla presenza di san zanobi
che, venutoli compassione, disse: «va’, che e’ dorme, tu
lo troverrai vivo». e nella parte di dietro sono sei angioletti che tengono una ghirlanda di foglie d’olmo, nella
quale son lettere intagliate in memoria e lode di quel
santo. questa opera condusse egli e finí con ogni ingegnosa fatica et arte, sí che ella fu lodata straordinariamente per cosa bella. mentre che l’opere di lorenzo
ogni giorno accrescevon fama al nome suo, lavorando e
servendo infinite persone cosí <in> lavori di metallo come di argento e d’oro, capitò nelle mani a giovanni, figliuolo di cosimo de’ medici, una corniuola assai grande, dentrovi lavorato d’intaglio in cavo quando apollo







fa scorticare marsia; la quale, secondo che si dice, serviva già a nerone imperatore per suggello. et essendo per
il pezzo della pietra, ch’era pur grande, e per la maraviglia dello intaglio in cavo, cosa rara, giovanni la diede a
lorenzo che gli facesse intorno d’oro uno ornamento intagliato, et esso, penatovi molti mesi, lo finí del tutto, facendo una opera non men bella d’intaglio attorno a
quella, che si fussi la bontà e perfezzione del cavo in
quella pietra. la quale opera fu cagione ch’egli d’oro e
d’argento lavorassi molte altre cose che oggi non si ritruovano, stimando essere state distrutte per l’avarizia o
bisogno di que’ metalli. fece d’oro medesimamente a
papa martino un bottone, ch’egli teneva nel piviale, con
figure tonde di rilievo e fra esse gioie di grandissimo
prezzo, cosa molto eccellente. e cosí una mitera maravigliosissima di fogliami d’oro straforati, e fra essi molte
figure piccole tutte tonde che furon tenute bellissime. e
ne acquistò, oltra al nome, una utilità grande da la liberalità di quel pontefice. venne in fiorenza l’anno
mccccxxxix papa eugenio, per unire la discordia fra la
chiesa greca e la romana, dove si fece il concilio. e visto l’opere di lorenzo, e piaciutogli non manco la presenzia sua, che si facessino quelle, gli fece fare una mitera d’oro, di peso di libre quindici e le perle di libre
cinque e mezzo, le quali erano stimate con le gioie in essa ligate trenta mila ducati d’oro. dicono che in detta
opera erano sei perle come nocciuole avellane, e non si
può imaginare, secondo che s’è visto poi <in> un disegno di quella, le piú belle bizzarrie di legami nelle gioie
e nella varietà di molti putti et altre figure, che servivano
a molti varii e graziati ornamenti. de la quale ricevé infinite grazie e per sé e per gli amici da quel pontefice, oltra il primo pagamento. aveva fiorenza ricevute tante
lode, per le opere eccellenti di questo ingegnosissimo artefice, che e’ fu deliberato da i consoli dell’arte de’
mercatanti di farli allogazione della terza porta di san







giovanni di metallo medesimamente. e quantunque
quella che prima aveva fatta, l’avessi per ordine loro seguitata e condotta con l’ornamento che segue intorno alle figure e che fascia il telaio di tutte le porte, simile a
quello di andrea pisano; visto quanto lorenzo l’aveva
avanzato, risolverono i consoli a mutare la porta di mezzo, dove era quella di andrea, e metterla a l’altra porta,
che è dirimpetto alla misericordia. e che lorenzo facessi quella di nuovo, per porsi nel mezzo giudicando
ch’egli avesse a fare tutto quello sforzo, che egli poteva
maggiore in quella arte. e se gli rimessono nelle braccia,
dicendo che gli davon licenzia, che e’ facessi in quel modo ch’e’ voleva o che pensassi, ch’ella tornassi piú ornata, piú ricca, piú perfetta e piú bella che e’ potessi o sapessi imaginarsi. né guardassi a tempo, né a spesa, acciò
che cosí come egli aveva superato gli altri statuarii per
infino allora, superassi e vincessi tutte l’opere sue.
cominciò lorenzo detta opera mettendovi tutto quel
sapere maggiore ch’egli poteva; e cosí scompartí detta
porta in x quadri, cinque per parte, che rimaseno i vani
delle storie un braccio et un terzo, et attorno per ornamento del telaio che ricigne le storie, sono nicchie in
quella parte ritte, e piene di figure quasi tonde, il numero delle quali è xx e tutte bellissime; come uno sansone
ignudo, che abbracciato una colonna, con una mascella
in mano, mostra quella perfezzione che maggior può
mostrare cosa fatta nel tempo de gli antichi ne’ loro ercoli, o di bronzi o di marmi. e come fa testimonio un iosuè, il quale in atto di locuzione par che parli allo essercito, oltra molti profeti e sibille adorni l’uno e l’altro in
varie maniere di panni per il dosso e di acconciature di
capo, di capegli et altri ornamenti, oltra dodici figure,
che sono a ghiacere nelle nicchie, che ricingono l’ornamento delle storie per il traverso, faccendo in sulle crociere delle cantonate in certi tondi, teste di femmine e di
giovani e di vecchi il numero xxxiiii. fra le quali, nel







mezzo di detta porta vicino al nome suo intagliato in essa, è ritratto bartoluccio suo padre, ch’è quel piú vecchio, et il piú giovane è lorenzo suo figliuolo, maestro
di tutta l’opera; oltra a infiniti fogliami e cornici et altri
ornamenti fatti con grandissima maestria. le storie, che
sono in detta porta, sono del testamento vecchio; e nella prima è la creazione di adamo e di eva sua donna;
quali sono perfettissimamente condotti, vedendosi che
lorenzo ha imitato che sieno di membra piú begli che
egli ha possuto, volendo osservare che, sendo quelli di
mano di dio, e’ non fussino mai fatto le piú belle figure,
e cosí questi di suo avessino a passare tutte l’altre ch’erano state fatte da lui ne l’altre opere sue, avvertenzia certo grandissima. e cosí fece nella medesma quando e’
mangiano il pomo et insieme quando e’ son cacciati di
paradiso, le qual figure in quegli atti rispondono a l’effetto, prima del peccato conoscendo la loro vergogna,
coprendola con le mani, e nell’altro la penitenzia nello
essere da l’angelo fatti uscir fuori di paradiso. nel secondo quadro è fatto adamo et eva, avendo caim et
abel piccoli fanciulli creati da loro; e cosí vi sono quando de le primizie abel fa sacrifizio, e caim de le men
buone, dove si scorge negli atti di caim l’invidia contra
il prossimo, et in abel l’amore in verso idio. e quello
che è di singular bellezza è il veder caim arare la terra
con un par di buoi, i quali nella fatica del tirare al giogo
l’aratro, paiono veri e naturali; cosí come è il medesimo
abel, che, guardando il bestiame, caim li dà la morte;
dove si vede quello con attitudine impietosissima e crudele, con un bastone ammazzare il fratello, che il bronzo
medesmo mostra la languidezza delle membra morte
nella bellissima persona di abel, e cosí di basso relievo
da lontano è iddio, che domanda a caim quel che ha
fatto di abel; contenendosi in ogni quadro gli effetti di
quattro storie. figurò lorenzo nel terzo quadro come
noè esce de l’arca, la moglie coi suoi figliuoli e figliuole







e nuore, et insieme tutti gli animali, cosí volatili come
terrestri; i quali, ciascuno nel suo genere, sono intagliati
dalle eccellentissime mani di lorenzo, con quella perfezzione che può l’arte imitar la natura. vedendosi l’arca
aperta, e le stagge in prospettiva di bassissimo rilievo,
che non si può esprimere la grazia loro. oltre che le figure di noè e delli altri suoi, faccendo sacrifizio, si vede
l’arcobaleno, segno di pace fra iddio e noè; ma molto
piú eccellente di tutte le figure quando egli ha piantato
la vigna, e che inebriato del vino mostrando la vergogna,
cam suo figliuolo lo schernisce, che uno nel sonno non
può imitarsi con piú aspetto vedendosi lo abandonamento delle membra ebbre, e la considerazione et amore de gli altri due figliuoli, che lo ricuoprono con bellissime attitudini. oltre che v’è e la botte et i pampani e gli
altri ordigni della vendemmia, fatti con una avvertenza,
accomodandoli in certi luoghi, che non impediscono la
storia, anzi le fanno un ornamento bellissimo.
piacque molto a lorenzo fare nella quarta storia in
quel quadro lo apparire de’ tre angeli nella valle mambre; faccendo quegli simili l’uno a l’altro, si vede quel
santissimo vecchio adorarli, con una attitudine di mani e
di volto molto propria e vivace; oltre ch’egli con uno affetto molto bello intagliò i suoi servi, che a piè del monte con uno asino spettano abraam, che sacrificava il figliuolo. il quale ignudo in su l’altare, il padre con il
braccio in alto cerca far l’obbedienzia, è impedito da
l’angelo, che con una mano lo ritiene, e con l’altra accenna dove è il monte da far sacrifizio, e libera isac da la
morte; storia veramente viva per le bellissime parti, ciascheduna per sé, vedendo tanta perfezzione nelle membra rustiche de’ servi, a comparazione delle delicate
d’isac, dove non pare che sia colpo che non sia con una
discrezione et arte grandissima. mostrò avanzar sempre
se medesmo lorenzo di mano in mano in quest’opera, e
massime nelle difficultà dove erano casamenti; come in







questa quando nasce a isac, iacob et esaú, o dove esaú
che caccia per far la voluntà del padre; et iacob, amaestrato da rebecca, porge il cavretto cotto, avendo la pelle intorno al collo, è cercato da isac, il quale gli dà la benedizzione. nella quale storia sono cani bellissimi e
naturali, oltra le figure che fanno quello effetto istesso,
che iacob et isac e rebecca nelli lor fatti, quando eron
vivi. inanimito lorenzo per lo studio dell’arte, che di
continuo la faceva piú facile, tentava lo ingegno suo in
cose piú artifiziose e difficili; faccendo in questo sesto
quadro come iosef è messo da’ suoi fratelli nella cisterna, e quando lo vendono a que’ mercanti; e da loro è donato a faraone, al quale interpetra il sogno della fame; e
la provisione per rimedio; e gli onori fatti a iosef da faraone. et è vi quando iacob manda i suoi figliuoli per il
grano in egitto, e che riconosciuti da lui, gli fa ritornare
per il padre. nella quale storia lorenzo fece un tempio
tondo girato in prospettiva con una difficultà grande,
nel quale è dentro figure in diversi modi che carricano
grano e farine; et asini straordinarii. e certamente nella
bellezza loro, oltra che vi è il convito ch’e’ fa loro, il nascondere la coppa d’oro nel sacco a beniamin, e lo essergli trovata, e come egli abbraccia e riconosce i fratelli;
la quale istoria per tanti affetti e varietà di cose è tenuta
fra tutte l’opera la piú degna e la piú difficile e la piú
bella.
certamente che lorenzo non poteva, avendo sí bello
ingegno e sí buona grazia in questa maniera di statue, fare che, quando gli venivano i componimenti delle storie
belle, e’ non facessi bellissime le figure; come appare in
questo settimo quadro, dove egli figurando il monte sinai, e nella sommità moysè che da idio ha le leggi; dove
con attitudine riverente ingenocchioni le piglia; et a
mezzo il monte iosuè che l’aspetta e tutto il popolo a’
piedi quello impaurito per i tuoni, saette e tremuoti, che
in attitudini diverse mostrano gli animi loro con una







prontezza grandissima. operò diligenzia e grande amore nello ottavo quadro, dove egli fece quando iosuè
andò a ierico, e volse il giordano, e pose i dodici padiglioni pieni delle dodici tribú, figure molto pronte; ma
molto belle sono alcune di basso rilievo, quando girando con l’arca intorno alle mura della città predetta con
suono di trombe rovinano le mura e gli ebrei pigliano
ierico; nella quale è diminuito il paese et abbassato sempre con osservanzia da le prime figure a i monti e da i
monti a la città, e da la città ad il lontano del paese di
bassissimo relievo, condotta tutta con una gran perfezzione. veramente che lorenzo di giorno in giorno si fece piú pratico in quell’arte, come egli si vide poi nel nono quadro quando nella occisione di golia gigante al
quale davit taglia la testa con una fanciullesca e fiera attitudine, si vede rompere lo esercito de i filistei da quello de idio; dove lorenzo fece cavalli, carri et altre cose
da guerra con diligenzia. e cosí fece davit che, tornando
con la testa di golia in mano, il popolo lo incontra sonando e cantando. i quali affetti sono tutti proprii e vivaci. restò a far tutto quel che poteva lorenzo nella decima et ultima storia, la regina sabba quando visita
salemone, con grandissima corte; dove egli fece un casamento tirato in prospettiva, molto bello; e cosí tutte le
altre figure simili alle predette storie, oltra gli ornamenti
de gli architravi che li vanno intorno a dette porte, dove
son frutti e festoni, fatti de la solita bontà. nella quale
opera, da per sé e tutta insieme, si conosce quanto il valore e lo isforzo di uno artefice statuario possa nelle figure quasi tonde, in quelle mezze, nelle basse e nelle bassissime, oprare d’invenzione ne’ componimenti delle
figure, e di stravaganzia di attitudini, nelle femmine e
nelli maschi e di varietà di casamenti, nelle prospettive
et oltre alle graziose arie di tutti i sessi, parimente osservato il decoro in tutta l’opera: ne’ vecchi la gravità, e ne’
giovani la legiadria e la grazia. et invero che si può attri-







buire per la perfezzione di tutte le cose e per la saldezza
del getto, venendo netta nel buttarla, ella sia la piú bella
opera del mondo e che si sia vista mai fra gli antichi e
moderni. e ben debbe essere veramente lodato lorenzo, da che un giorno michelagnolo buonarroti, fermatosi a veder questo lavoro, sopraggiuntolo uno amico suo,
li dimandò quel che gniene pareva, e se queste porte
eron belle. rispose michelagnolo: «elle son tanto belle
che elle starebbon bene alle porte del paradiso». lode
veramente propria e detta da chi poteva giudicarla. e
ben le poté egli condurre che mentre lavorandole a fine
da la età sua di xx anni che le cominciò, vi durò su 
anni a lavorarle con fatiche via piú che estreme, le quali
furon cagione che i signori di quella città, oltra il pagamento fatto da’ consoli, gli donassino un podere il quale è posto vicino alla badia a settimo. oltra che fu fatto
de’ signori riconoscendo la sua virtú con tutte quelle
sorti di onori che piú poterono. seguitò dirimpetto alla
misericordia l’ornamento di bronzo con quei fogliami
stupendissimi, i quali non finí per l’amore della morte,
insieme con un modello che egli lasciò imperfetto
dell’altra porta dove è quella d’andrea pisano che la voleva rifare, il qual oggi è ito male.
e cosí lasciò buonaccorso suo figliuolo che finí di sua
mano quell’ornamento con una diligenzia grandissima.
né fece poi molte opere, morendo giovane; rimasili tutti
i segreti del gittare che venissino le cose sottili, che la
lunga sperienzia aveva insegnati a bartoluccio et a lorenzo, e quel modo di straforare il metallo, come si veggono le cose campate da lui; oltra che gli lasciò molte
anticaglie di marmo e di bronzo, come il letto di policleto ch’era cosa rarissima et una gamba antica di bronzo
et altre teste di femmine e vasi condotti di grecia senza
sparagno di spese. oltre a’ torsi di figure et altre cose rare de le quali egli si dilettò avere e studiandone, imitar
quelle nelle opere sue; le quali furon insieme con gran







parte delle facultà mandate in malora, et una parte ne
vendé a m<esser> giovanni gaddi cherico di camera
apostolica, che fu il letto di policleto e l’altre migliori.
attese lorenzo mentre visse a piú cose, e dilettossi di
pittura e di lavorare finestre di vetro, come appare in
santa maria del fiore gli occhi della chiesa, quelli che
sono intorno alla cupola; da quel che fé donato in fuora
dove è cristo che incorona la nostra donna, fece quello
ch’è sopra la porta principale di essa santa maria del
fiore dove è il suo irsene in cielo, e cosí quello che è sopra la porta di santa croce, che ne fece un bellissimo
cartone che v’è dentro cristo quando è diposto di croce. fu nel principio della allogazione della cupola eletto
per compagno e coaiutore di filippo di ser brunellesco,
ancor che poi ne fusse levato, come s’è detto nella vita di
filippo; e cosí, seguitando la sua arte, visse onoratissimamente e lasciò facultà; laonde già pervenuto a gli anni
della sua vita lxiiii, d’un mal di febbre continova passò
a l’altra vita, lasciando fama immortale del suo nome a
chi vede l’opere et ode le sue azzioni; e da e’ suoi gli fu
in santa croce di fiorenza data onoratissima sepoltura,
non restando fargli versi latini e volgari in sue lode quali
si sono smarriti salvo che questi sotto scritti:
dvm cernit valvas avrato ex aere nitentes
in templo michael angelvs obstvpvit.
attonitvsqve div, sic alta silentia rvpit:

«o divinvm opvs, o ianva digna polo!»
lorenzo iace qvi, qvel bvon ghiberto
ch’a’ consigli del padre e dello amico,
fvor de l’vso moderno e forse antico
giovinetto mostro qvant’vomo esperto.







masolino
pittore
grandissima certamente si debbe credere la satisfazzione di quegli animi che si accostano al sommo grado
delle scienzie ove e’ si affaticano; e di coloro che tirati
dal diletto e dalla dolcezza delle virtú, sentendosi trar
buon frutto de le fatiche, vivono una vita molto piú e
dolce e beata, che non è amara e meschina quella altra di
colui che quanto piú si affatica per appressarsi a la perfezzione, tanto piú gli ingrossa lo ingegno e riesce di
manco pregio. e certo quando il cielo forma que’ primi,
forma un vaso capace di molte cose, una memoria che le
ritenga et una mano che graziatamente e con buon giudizio le sappia esprimere, come bene esprimere le seppe
ne’ tempi suoi masolino da panicale di valdelsa, il quale
fu discepolo di lorenzo di bartoluccio ghiberti, e nella
sua fanciullezza bonissimo orefice, e nel lavoro suo delle
porte il miglior rinettatore che lorenzo avesse; ne’ panni delle figure era molto destro e valente, e nel rinettare
aveva molto buona maniera et intelligenza. per il che nel
cesellare faceva con piú destrezza alcune ammaccature
morbidamente, cosí nelle membra umane come ne’ panni. diedesi alla pittura d’età d’anni xix, e quella per sua
arte esercitò poi sempre, imparando il colorire da gherardo dello starnina. et andatosene a roma per studiare, mentre che vi dimorò, fece la sala di casa orsina vecchia in monte giordano, e, per un male che l’aria gli
faceva alla testa, tornatosi a fiorenza, fece nel carmino
allato della cappella del crocifisso la figura del s. pietro
che si vede ancora. la quale essendo da gli artefici lodata, fu cagione che gli allogarono in detta chiesa la cappella de’ brancacci con le storie di san pietro, che dato
opera con ogni studio ne condusse a fine una parte, come nella volta dove sono i iiii vangelisti e quando cristo







toglie da le reti andrea e piero; fecevi il suo piangere il
peccato quando egli negò cristo e dopo la sua predicazione per convertire i popoli. fecevi il tempestoso naufragio degli apostoli, e quando san piero libera da ’l
male petronella sua figliuola, e nella medesima storia
quando egli e giovanni vanno al tempio, dove innanzi al
portico è quel povero infermo che gli chiede la limosina,
al quale non potendo dare né oro, né argento, col segno
della croce lo libera; fatte le figure per tutta quell’opera
con molta buona grazia, e datoli grandezza nella maniera, morbidezza et unione nel colorire e rilievo e forza nel
disegno. la quale opera fu stimata molto per la novità
sua e per l’osservanzia di molte parti che erono totalmente fuori della maniera di giotto. le quali storie, sopraggiunto dalla morte, lasciò imperfette. fu persona
masolino di bonissimo ingegno, e molto unito, e facile
nelle sue pitture, le quali con diligenzia e con
grand’amore a fine si veggono condotte. questo studio
e questa volontà d’affaticarsi ch’era in lui del continovo,
gli generò una cattiva complessione di corpo, la quale
inanzi al tempo gli terminò la vita e troppo acerbo lo tolse al mondo. morí masolino giovane di età d’anni xxxvii, troncando la aspettazione che i popol avevano concetta di lui. et ad memoria di cosí acerbissima morte gli
fu fatto poi questo distico:
hunc puerum rapuit mors improba: sed tamen
omnes
pingendo senes vicerat ille prius.
furono le pitture sue circa l’anno mccccxl. e paulo
schiavo, che in fiorenza in su ’l canto de’ gori fece la
nostra donna con le figure che scortano i piedi in su la
cornice, si ingegnò molto di seguire la maniera sua e di
masaccio parimente.







parri spinelli
aretino
ancora che molte provincie del mondo abbino le persone eccellenti ereditarie in qualche arte od in qualche
virtú, la natura pure alle volte come benigna madre fa
nascere in una patria uno ingegno straordinario, il quale
la onora, la illustra e la fa nominare per fama da quegli, i
quali non ne arebbono ricordo alcuno. laonde spesse
volte si vede gli spiriti egregi e gli onorati ingegni dar
nome alle patrie loro; come veramente fece parri di spinello pittore aretino, il quale passò di disegno talmente
spinello, che la fama et il grido che dato gli fu, veramente se gli convenne. imitò parri alquanto la maniera di
masolino, ma tenne piú sottili e piú svelte le sue figure.
fece le sue pitture in arezzo, né di quivi partire si volle
già mai, per li figliuoli e per l’amore che portava al paese. fece nello spedale della nunziata la cappella di san
cristofano e di san iacopo con altre figure, et in san
bernardo, monistero di monte oliveto, due cappelle
all’entrata della chiesa, una de’ magi e l’altra della trinità, con altre storie e figure. al duomo vecchio fuor
d’arezzo è una cappellina altrimenti una maestà, con
una annunziata la quale per lo spavento dello angelo,
tutta si torce, quasi a fuggire. e nel cielo della volta una
musica d’angeli che suonano e cantano con tanta efficacia, che e’ pare quasi sentire la voce. inoltre vi è una carità, che affettuosissimamente struggendosi verso tre figliolini, uno ne allatta, a l’altro fa festa, et il terzo piglia
per mano. et in una fede che e’ vi dipinse, oltra l’ordinario della croce e del calice, ha indotto nuova attitudine, faccendole battezzare di sua mano un putto dentro
ad una conca, col versargli in capo la tazza della acqua.
dipinse in santo agostino nel coro de’ frati alcune figure, et in san giustino un san martino nel tramezzo della







chiesa. nel vescovado di arezzo, sotto la finestra di san
giovanni che battezza cristo, dipinse una nunziata oggi mezza guasta; e nella pieve dipinse una cappella alla
porta vicino alla stanza dell’opera, et in una colonna un
san vincenzio bellissimo, et in san francesco la cappella de’ viviani e quella de’ quattro incoronati, con molte
storie, pure a fresco. dipinse in questo medesimo modo
nella udienza della fraternita di santa maria della misericordia, una nostra donna et un popolo, con san gregorio papa e san donato vescovo. et a’ detti rettori lavorò una tavola a tempera per san laurentino e
pergentino, lodatissima e bellissima. in san domenico
fece una cappella all’entrar della porta di chiesa, nella
quale molto bene si portò. fu assaltato un giorno mentre faceva questa opera da’ nimici e da’ parenti suoi, che
con seco piativano non so che dote, con armi per ispaventarlo; ma da gente che vi sopragiunse subito fu soccorso. ma pure la paura che egli ebbe di tale assalto fu
cagione che da indi innanzi sempre dipinse le sue figure
torte in su uno lato. costui per escusazione delle tante
opere fatte e per i morsi datili dalle lingue di quelle genti, vi fece una storia di lingue che abbruciano, da cristo
in aria maledette e scrittovi sotto: a lingua dolosa. era
parri solitario e maninconico, e perch’era studiosissimo,
s’accortò molto la vita nelle fatiche dell’arte. morí d’anni lvi et in santo agostino nel sepolcro di spinello suo
padre fu riposto, et a quegli che lo conoscevano molto
increbbe della sua morte. e perché egli era sempre vivuto con virtú e con fama bonissima, con essa buona fama
dopo la morte rimase in vita. furono le pitture sue circa
il mccccxl. et ebbe appresso questo epitaffio:
progenvit paridem pictor spinellvs et artem
sectari patriam maxima cvra fvit
vt patrem ingenio et manibvs svperarit ab illo
extant qvae mire plvrima picta docent.







masaccio
pittore fiorentino
costuma la benigna madre natura, quando ella fa una
persona molto eccellente in alcuna professione, comunemente non la far sola, ma in quel tempo medesimo, e
vicino a quella, farne un’altra a sua concorrenza, a cagione che elle possino giovare l’una a l’altra nella virtú e
nella emulazione, spignere avanti con eccellenzia quelle
stesse arti dove elle adoprano, a benefizio dello universo. la qual cosa, oltra il singular giovamento di quegli
stessi che in ciò concorrono, accende ancora oltra modo
gli animi di chi viene dopo quella età a sforzarsi con
ogni studio e con ogni industria, di guadagnare quello
onore e quella gloriosa reputazione, che ne’ passati tutto
il giorno altamente sente lodare. e che questo sia il vero,
lo aver fiorenza prodotto in una medesima età filippo,
donato, lorenzo, paulo uccello e masaccio, eccellentissimi ciascuno nel genere suo, non solamente levò via le
rozze e goffe maniere, mantenutesi fino a quel tempo,
ma per le belle opere di costoro incitò et accese tanto gli
animi di chi venne poi, che lo operare in questi mestieri
si è ridotto in quella grandezza et in quella perfezzione
che si vede ne’ tempi nostri. di che abbiamo noi, per il
vero, uno obligo singulare a que’ primi, che mediante le
loro fatiche ci mostrarono la vera via da caminare a ’l
grado supremo. e quanto a la maniera buona delle pitture, a masaccio massimamente, per aver egli prima di
ogni altro fatto scortare i piedi nel piano, e cosí levato
quella goffezza del fare le figure in punta di piedi, usata
universalmente da tutti i pittori insino a quel tempo; et
inoltre, per aver dato tanta vivezza e tanto rilievo alle
sue pitture, che e’ merita certamente non esserne manco
riconosciuto che se e’ fusse stato inventore della arte.
con ciò sia che le cose fatte innanzi a lui erano veramen-







te dipinte e dipinture, ove le sue, a comparazione de’
suoi concorrenti e di chi lo ha voluto imitare, molto piú
si dimostrano vive e vere che contraffatte.
la origine di costui fu da castello san giovanni di
valdarno, e dicono che quivi si veggono ancora alcune
figure fatte da lui nella fanciullezza. fu persona astrattissima e molto a caso, come quello che avendo fisso tutto l’animo e la volontà alle cose della arte sola, si curava
poco di sé e manco di altrui. e perché e’ non volle pensar già mai in maniera alcuna alle cure o cose del mondo, e non che altro, al vestire stesso, non costumando riscuotere i danari da’ suoi debitori, se non quando era in
bisogno estremo, per tommaso, che era il suo nome, fu
da tutti detto masaccio. non già perché e’ fusse vizioso,
essendo egli la bontà naturale, ma per la tanta straccurataggine con la quale nientedimanco era egli tanto amorevole nel fare altrui servizio e piacere, che piú oltre non
può bramarsi. cominciò l’arte nel tempo che masolino
da panicale lavorava nel carmino di fiorenza la cappella de’ brancacci, seguitando sempre quanto e’ poteva le
vestigie di filippo e di donato, ancora che l’arte fusse
diversa, e cercando continuamente nello operare di fare
le figure vivissime e con bella prontezza a la similitudine
del vero. e tanto modernamente trasse fuori de gli altri i
suoi lineamenti et il suo dipignere, che le opere sue sicuramente possono stare al paragone con ogni disegno e
colorito moderno. fu studiosissimo nello operare, e nelle difficultà della prospettiva, artificioso e molto mirabile, come si vede in una sua istoria di figure piccole, che
oggi è in casa ridolfo del ghirlandaio, nella quale, oltra
il cristo che libera lo indemoniato, sono casamenti bellissimi in prospettiva, tirati in una maniera che e’ dimostrano in un tempo medesimo il di dentro et il di fuori,
per avere egli presa la loro veduta, non in faccia, ma in
su le cantonate per maggior difficultà. cercò piú de gli
altri maestri di fare gli ignudi e gli scorti nelle figure, po-







co usati avanti di lui. fu facilissimo nel far suo, e molto
semplice nel panneggiare.
sono le opere sue in fiorenza, in santa maria novella, una trinità con figure da lato sopra la cappella di
santo ignazio, et una predella d’una tavola in santa maria maggiore accanto alla porta del fianco per andare a
san giovanni, con figurine piccole de la istoria di santa
caterina e di san giuliano, et una natività di cristo
condotta con diligenzia. a pisa fece nella chiesa del carmino in una cappella del tramezzo, una tavola con infinito numero di figure piccole e grandi, tanto accomodate e sí bene condotte, che alcune ve ne sono che
appariscono modernissime. nel medesimo luogo in una
parete di muro, uno apostolo molto lodato. nel ritorno
da pisa, laverò in fiorenza una tavola, dentrovi un maschio et una femmina ignudi quanto il vivo, la quale si
truova oggi in casa palla rucellai. appresso, non sentendosi in fiorenza a suo modo, e stimolato dalla affezzione
et amore della arte, deliberò per imparare e superar gli
altri, andarsene a roma; e cosí fece. quivi acquistata fama grandissima, lavorò al cardinale di san clemente
nella chiesa di san clemente una cappella, dove a fresco
fece la passione di cristo co’ ladroni in croce e le storie
di santa caterina martire. fece ancora a tempera molte
tavole, che ne’ travagli di roma si son tutte o perse o
smarrite. successe intanto la morte di masolino, per la
quale, restando imperfetta la cappella de’ brancacci, fu
richiamato masaccio a fiorenza da filippo di ser brunellesco suo amicissimo; e per mezzo di quello gli fu allogata a finire la detta cappella. et allora fece masaccio
per pruova il san paulo presso alle corde delle campane,
solamente per mostrare il miglioramento che egli aveva
fatto nella arte. e dimostrò veramente infinita bontà in
questa pittura, conoscendosi nella testa di quel santo, il
quale è bartolo di angiolino angiolini ritratto di naturale, una terribilità tanto grande, che e’ pare che la sola







parola manchi a questa figura. e chi non conobbe san
paulo, guardando questo, vedrà quel dabbene della civiltà romana, insieme con la invitta fortezza di quello
animo divinissimo tutto intento alle cure della fede. mostrò ancora in questa pittura medesima la intelligenzia di
scortare le vedute di sotto in su, che fu veramente maravigliosa, come apparisce ancor oggi ne’ piedi stessi di
detto apostolo, per una difficultà facilitata in tutto da
lui, respetto a quella goffa maniera vecchia che faceva
(come io dissi poco disopra) tutte le figure in punta di
piedi. la qual maniera durò fino a lui senza che altri la
correggesse, et egli solo, e prima di ogni altro, la ridusse
a ’l buono del dí d’oggi.
accadde, mentre che e’ lavorava in questa opera, che
e’ fu consagrata la detta chiesa del carmine da tre vescovi, e masaccio in memoria di ciò, di verde terra dipinse,
di chiaro e scuro, sopra la porta che va in convento, dentro nel chiostro, tutta la sagra come ella fu. e vi ritrasse
infinito numero di cittadini in mantello et in cappuccio,
che vanno dietro a la processione, fra i quali fece filippo
di ser brunellesco in zoccoli, con donato scultore et altri suoi amici domestici. dopo questo, ritornato a ’l lavoro della cappella, seguitando le istorie di san piero
cominciate da masolino, ne finí una parte, ciò è la istoria
della cattedra, il liberare gli infermi, suscitare i morti et
il sanare gli attratti con l’ombra nello andare a ’l tempio
con san giovanni. ma tra l’altre notabilissima apparisce
quella dove san piero per pagare il tributo, cava per
commissione di cristo i danari de ’l ventre del pesce;
perché, oltra il vedersi quivi in uno apostolo che è nello
ultimo il ritratto stesso di masaccio, fatto da lui medesimo a lo specchio, che par vivo vivo, e’ vi si conosce lo
ardire di san piero nella dimanda e la attenzione de gli
apostoli nelle varie attitudini intorno a cristo, aspettando la resoluzione con gesti sí pronti che veramente appariscon vivi. et il san piero massimamente, il quale nel-







lo affaticarsi a cavare i danari del ventre del pesce ha la
testa focosa per lo stare chinato. e molto piú quando e’
paga il tributo, dove si vede lo affetto del contare e la sete di colui che riscuote, che si guarda i danari in mano
con grandissimo piacere. dipinsevi ancora la resurressione del figliuolo del re, fatta da san piero e san paulo,
ancora che per la morte di esso masaccio restasse imperfetta l’opera che fu poi finita da filippino. nella istoria
dove san piero battezza, si stima grandemente uno
ignudo che triema tra gli altri battezzati assiderando di
freddo, condotto con bellissimo rilievo e dolce maniera,
il quale da gli artefici e vecchi e moderni è stato sempre
tenuto in riverenza et ammirazione, per il che da infiniti
disegnatori e maestri continuamente fino a ’l dí d’oggi è
stata frequentata questa cappella. nella quale sono ancora alcune teste vivissime e tanto belle, che ben si può
dire che nessuno maestro di quella età si accostasse tanto a’ moderni quanto costui. laonde le sue fatiche meritano infinitissime lodi, e massimamente per avere egli
dato ordine nel suo magisterio alla bella maniera de’
tempi nostri. e che questo sia il vero, tutti i piú celebrati
scultori e pittori che sono stati da lui in qua esercitandosi e studiando in questa cappella, sono divenuti eccellenti e chiari, ciò è fra’ giovanni da fiesole, fra’ filippo,
filippino che la finí, alesso baldovinetti, andrea da ’l
castagno, andrea del verrocchio, domenico del grillandaio, sandro di botticello, lionardo da vinci, pietro
perugino, fra’ bartolomeo di san marco, mariotto albertinelli et il divinissimo michelagnolo buonarroti.
raffaello ancora da urbino che di quivi trasse il principio della bella maniera sua, il granaccio, lorenzo di
credi, ridolfo del grillandaio, andrea del sarto, il rosso, il francia bigio, baccio bandinelli, alonso spagnuolo, iacopo da pontormo, pierino del vaga e toto del
nunziata; et insomma tutti coloro che hanno cercato
imparar quella arte, sono andati a imparar sempre a







questa cappella et apprendere i precetti e le regole del
far bene da le figure di masaccio. e se io non ho nominati molti forestieri e molti fiorentini che sono iti a studiare a detta cappella, basti che dove corrono i capi della arte, quivi ancora concorrono le membra. ma con
tutto che le cose di masaccio siano state sempre in cotanta riputazione, egli è nondimeno opinione, anzi pur
credenza ferma di molti, che egli arebbe fatto ancora
molto maggior frutto nella arte, se la morte, che di xxvi
anni ce lo rapí, non ce lo avesse tolto cosí per tempo.
ma, o fusse la invidia o fusse pure che le cose buone comunemente non durano molto, e’ si morí nel bel del fiorire, et andossene sí di subito, che e’ non mancò chi dubitasse in lui di veleno, assai piú che di altro accidente.
dicesi che, sentendo la morte sua, filippo di ser brunellesco disse: «noi abbiamo fatto in masaccio una
grandissima perdita»; e gli dolse infinitamente, essendosi affaticato gran pezzo in mostrargli molti termini di
prospettiva e di architettura. fu sepolto nella medesima
chiesa del carmino l’anno mccccxliii. e se bene allora
non gli fu posto sepolcro alcuno, per essere stato poco
stimato vivo, non gli è però mancato dopo la morte chi
lo abbia onorato di questi epitaffi:
masaccio nel carmine
s’alcvn cercasse il marmo o ‘l nome mio
la chiesa e il marmo vna cappella e il nome.
morii che natvra ebbe invidia come
l’arte de ‘l mio pennello vopo e desio.

masaccio
pinsi e la mia pittvra al ver fv pari;
l’atteggiai l’avvivai le diedi il moto






le diedi affetto; insegni il bvonarroto
a tvtti gli altri e da me solo impari.
masaccii florentini ossa toto hoc
tegvntvr templo qvem natvra for
tassis invidia mota ne qvandoqve
svperaretvr ab arte anno aetatis
svae xxvi, proh dolor!, iniqvissime
rapvit. qvod inopia factvm forte fvit
id honori sibi vertit virtvs.
invida cvr lachesis primo svb flore ivventae
pollice discindis stamina fvnereo?
hoc vno occiso innvmeros occidis apelles;
pictvrae omnis obit, hoc obevnte, lepos.
hoc sole extincto, extingvvntvr sydera cvncta.
hev decvs omne perit, hoc perevnte, simvl.

e gli artefici piú eccellenti, conoscendo benissimo la
sua virtú gli hanno dato vanto di avere aggiunto nella
pittura vivacità ne’ colori, terribilità nel disegno, rilievo
grandissimo nelle figure et ordine nelle vedute de gli
scorti, affermando universalmente che da giotto in qua
di tutti i vecchi maestri masaccio è il piú moderno che si
sia visto; e che e’ mostrò co ’l giudizio suo, quasi che per
un testamento, in cinque teste fatte da lui, a chi per lo
augumento fatto nelle arti si avesse ad avere il grado di
quelle: lasciandocene in una tavola di sua mano, oggi in
casa giuliano da san gallo in fiorenza, i ritratti quasi
vivissimi, che sono questi: giotto per il principio della
pittura; donato per la scultura; filippo brunellesco per
la architettura; e paulo uccello per gli animali e per la
prospettiva; e tra questi antonio manetti per eccellentissimo matematico de’ tempi suoi.







filippo brunelleschi
scultore et architetto
molti forma la natura diminuiti di persona e di fattezze nel nascere loro, et a quegli fa in corpo l’animo pieno
di tanta grandezza et il cuore di sí smisurata terribilità,
che se non cominciano cose difficili et impossibili e
quelle non rendono finite al mondo con maraviglia di
chi le vede, mai non danno requie alla vita loro. e tante
cose, quante l’occasione mette nelle mani di questi, per
vili e basse che elle si siano, le fanno essi divenire in pregio et altezza. laonde mai non si doverrebbe torcere il
muso, quando s’incontra in persone che in aspetto non
hanno quella prima grazia o venustà, che dovrebbe dare
la natura nel venire al mondo a chi opera in qualche
virtú, perché non è dubbio che sotto le zolle della terra
si ascondono le vene dell’oro. e molte volte nasce in
questi che sono di sparutissime forme, tanta generosità
d’animo e tanta sincerità di cuore che, sendo mescolata
la nobiltà con esse, non può sperarsi da loro se non
grandissime maraviglie; percioché e’ si sforzano di abbellire la bruttezza del corpo con la virtú dell’ingegno,
come apertamente si vide in filippo di ser brunellesco,
sparutissimo de la persona, ma di ingegno tanto elevato,
che ben si può dire che e’ ci fu donato dal cielo per dar
nuova forma alla architettura, già per centinaia d’anni
smarrita, nella quale gl’uomini di quel tempo in mala
parte molti tesori avevano spesi, facendo fabriche senza
ordine, con mal modo, con tristo disegno, con stranissime invenzioni, con disgraziatissima grazia e con peggior
ornamento. e volse il cielo, sendo stata la terra tanti anni senza uno animo egregio et uno spirito divino, che filippo lasciassi al mondo di sé la maggiore e la piú alta fabrica di tutte l’altre fatte nel tempo de’ moderni et
ancora in quello degli antichi, mostrando che il valore







ne gli artefici toscani ancora che perduto fusse, non perciò era morto. adornollo altresí di ottime virtú, fra le
quali ebbe quella dell’amicizia, sí che non fu mai alcuno
piú benigno né piú amorevole di lui. nel giudicio era
netto di passione; e dove e’ vedeva il valore de gli altrui
meriti, deponeva l’util suo e l’interesso de gli amici. conobbe se stesso, et il grado della sua virtú comunicò a
molti, et il prossimo nelle necessità sempre sovvenne, dichiarossi nimico capitale de’ vizii et ottimo e fervido
onorator di coloro che essercitavono le virtú. non spese
mai il tempo in vano, che o per sé o per l’opere d’altri,
nelle altrui necessità non s’affaticasse e caminando gli
amici visitasse e sempre sovvenisse.
dicesi che in fiorenza fu uno uomo di bonissima fama e di molti lodevoli costumi e fattivo nelle faccende
sue, il cui nome era ser brunellesco di lippo lapi; aveva auto l’avolo suo che era chiamato cambio, che fu litterata persona anch’egli, il quale nacque di un fisico in
que’ tempi molto famoso, nominato maestro ventura
bacherini; le virtú de’ quali avevon non meno arricchito
l’ingegno di ser brunellesco ne l’esercizio del notaio,
quanto si avessino loro nelle altre cure maggiori acresciuto di facultà e di grado. crebbe ser brunellesco in
credito per le buone parti che del suo saper essere si era
procacciato co’ cittadini grandissima benivolenzia; e
non andò molto che fu fatto provveditore de i dieci della guerra, i quali allora per le cose dello stato in quella
città tenevano molti condottieri e capitani di cavalli e
fanterie. de’ principali de’ quali diventò ser brunellesco
proccuratore di riscuotere i quartieri, e tutte le paghe e
stanziamenti che eglino avessino avere da quello stato
per lor servito; et inoltre con somma diligenzia spendeva
per loro in drappi, panni, armadure, cavalli e fornimenti
e tutto il loro bisogno, per aver egli intelligenzia e gran
pratica in queste cose, e con fede da intera persona diede sempre onoratamente saggio di sé. tolse costui per







donna una giovane costumatissima, de la nobil famiglia
delli spini, de la quale per parte della dote ebbe in pagamento una casa, dove egli et i suoi figliuoli abitarono fino a la morte. la quale casa posta dirimpetto a san michele berteldi per fianco, in un biscanto, passato la
piazza degli agli. ora, mentre che egli si esercitava cosí
e vivevasi lietamente, gli nacque l’anno mccclxxvii un
figliuolo al quale pose nome filippo, per il padre suo già
morto, della qual nascita fece quella allegrezza che maggior poteva. laonde con ogni accuratezza gl’insegnò
nella sua puerizia i primi principii delle lettere, nelle
quali si mostrava tanto ingegnoso e di spirito elevato,
che teneva spesso sospeso il cervello, quasi che in quelle
non curasse venir molto perfetto. anzi pareva che egli
andasse co ’l pensiero a cose di maggior utilità, per il che
ser brunellesco, che desiderava che egli facesse il mestier suo del notaio o quel del tritavolo, ne prese dispiacere grandissimo. pure, veggendolo continovamente esser dietro a cose ingegnose d’arte di mano, gli fece
imparare l’abbaco e scrivere, e di poi lo pose all’arte
dell’orefice, acciò imparasse a disegnare con uno amico
suo. e fu questo con molta satisfazione di filippo, il
quale cominciato a imparare e mettere in opera le cose
di quella arte, non passò molti anni che egli legava le
pietre fini meglio che artefice vecchio di quel mestiero.
esercitò il niello et il lavorare grosserie, come alcune figure d’argento che erano nello altare di santo iacopo di
pistoia tenute bellissime, fatte da lui all’opera di quella
città; et opere di bassi rilievi, dove mostrò intendersi
tanto di quel mestiero, che era forza che ’l suo ingegno
passasse i termini di quella arte. laonde, avendo preso
pratica con certe persone studiose, cominciò a entrarli
fantasia nelle cose de’ tempi e de’ moti, de’ pesi e delle
ruote, come si posson far girare e da che si muovono, e
cosí lavorò di sua mano alcuni oriuoli bonissimi e bellissimi. né fu contento a questo che nell’animo se li destò







una voglia della scultura; e tutto venne che, essendo donatello giovane tenuto valente in quella et in espettazione grande, cominciò filippo a praticare seco del continuo et insieme per le virtú l’un dell’altro si posono tanto
amore, che l’uno non pareva che sapesse vivere senza
l’altro. laonde filippo, che era capacissimo di piú cose,
dava opera a molte professioni, né molto si esercitò in
quelle che egli fu tenuto fra le persone intendenti bonissimo architetto, come mostrò in molte cose che servirono per acconcimi di case; come al canto di ciai verso
mercato vecchio, la casa di apollonio lapi suo parente
che in quella (mentre egli la faceva murare) si adoperò
grandemente. et il simile fece fuor di fiorenza la torre e
la casa della petraia a castello. nel palazzo dove abitava
la signoria ordinò e spartí, dove era l’ufizio delli ufiziali
di monte, tutte quelle stanze e vi fece e porte e finestre
nella maniera cavata da lo antico, allora non usatesi molto per essere l’architettura rozzissima in toscana.
avenne che in fiorenza volevon fare far i frati di santo spirito una statua di santa maria madalena in penitenzia di legname di tiglio, per porre a una cappella, e
filippo, che aveva fatto molte cosette piccole di scultura, desideroso mostrare che ancora nelle cose grandi
varrebbe similmente, prese a far detta figura, la qual finita e messa in opera fu tenuta cosa molto bella; ma
nell’incendio poi di quel tempio, l’anno mcccclxxi
abruciò insieme con altre pitture notabili. attese molto
alla prospettiva allora molto in male uso adoperata per
molte falsità che vi si facevano. nella quale perse molto
tempo, perfino che egli trovò da sé un modo che ella potesse venir giusta e perfetta, che fu il levarla con la pianta e proffilo e per via della intersegazione, cosa veramente ingegnosissima et utile all’arte del disegno. di questa
prese tanta vaghezza, che di sua mano ritrasse la piazza
di santo giovanni, con tutti quegli spartimenti della incrostatura murati di marmi neri e bianchi, che diminui-







vano con una grazia singulare, e similmente fece la casa
della misericordia, con le botteghe de’ cialdonai e la volta de’ pecori e da l’altra banda la colonna di santo zanobi. la qual opera, essendoli lodata dalli artefici e da
chi aveva giudizio in quell’arte, gli diede animo che non
stè molto che egli misse mano a una altra, e ritrasse il palazzo, la piazza e la loggia de’ signori, insieme col tetto
de’ pisani e tutto quel che intorno si vede murato. le
quali opere furon cagione di destare l’animo a gli altri
artefici, che vi atteseno di poi con grande studio. egli
particularmente la insegnò a masaccio, pittore allor giovane, molto suo amico, il quale gli fece onore in quello
che gli mostrò, come appare negli edifizii dell’opere sue;
né restò di mostrare a quelli che lavoravono le tarsie,
che è un’arte di commettere legni di colori, e tanto gli
stimolò, ch’e’ fu cagione di metterla in buono uso; che si
fece di quel magisterio, et allora e di poi molte cose eccellenti che hanno recato e fama et utile a fiorenza per
molti anni. avvenne che tornò da studio m<esser> paulo dal pozzo toscanelli et una sera trovandosi in uno orto a cena con certi suoi amici, per farli onore invitarono
filippo, il quale, uditolo ragionare de l’arti matematiche, prese tal familiarità con seco, che egli imparò la
geometria da lui. e se bene filippo non aveva lettere, gli
rendeva sí ragione delle cose, con il naturale della pratica e sperienza, che molte volte lo confondeva. e cosí seguitando, dava opera alle cose della scrittura cristiana,
né restava continuo di intervenire alle dispute et alle
prediche delle persone dotte, delle quali faceva tanto capitale per la mirabil memoria sua, che m<esser> paulo
predetto, celebrandolo, usava dire che nel sentir arguir
filippo gli pareva un nuovo santo paulo. diede ancora
molto opera in questo tempo alle cose di dante, le quali
furon da lui bene intese circa i siti e le misure, e spesso,
nelle comparazioni allegandolo, se ne serviva ne’ suoi ragionamenti. né mai col pensiero faceva altro che machi-







nare et immaginarsi cose ingegnose e difficili. né poté
trovar mai ingegno che piú lo satisfacessi che donato,
con il quale domesticamente confabulando, pigliavano
piacere l’uno dell’altro, e le difficultà del mestiero conferivano insieme. avvenne che donato in que’ giorni
aveva finito un crocifisso di legno, il qual fu posto in s.
croce di fiorenza sotto la storia del fanciullo che risucita s. francesco, dipinto da taddeo gaddi; del quale
crocifisso pigliandone donato parere con filippo, gli
rispose che egli aveva messo un contadino in croce, onde ne nacque il detto di: «togli del legno, e fanne uno
tu», come largamente si ragiona nella vita di donato.
per il che filippo, il quale ancor che fusse provocato a
ira, mai si adirava per cosa che li fusse detta, stette cheto
molti mesi, tanto ch’e’ condusse di legno un crocifisso
della medesima grandezza, di tal bontà e sí con arte, disegno e diligenza lavorato, che nel mandar donato a casa innanzi a lui, quasi ad inganno (perché non sapeva
che filippo avessi fatto tale opera) un grembiule che egli
aveva pieno di uova e di cose per desinarle insieme, gli
cascò mentre lo guardava uscito di sé per la maraviglia e
per la ingegnosa et artifiziosa maniera che aveva usato
filippo nelle gambe, nel torso e nelle braccia di detta figura, disposta et unita talmente insieme, che donato, oltra il chiamarsi vinto, lo predicava per miracolo. la qual
opera è oggi posta in santa maria novella, fra la cappella de gli strozzi e de’ bardi da vernia, lodata ancora da i
moderni per il medesimo infinitamente. laonde vistosi
la virtú di questi maestri veramente eccellenti, fu lor fatto allogazione dall’arte de’ beccai e dall’arte de’ linaiuoli, di due figure di marmo, da farsi nelle lor nicchie
che sono intorno a ort san michele, le quali filippo lasciò fare a donato da sé solo, avendo preso altre cure, e
donato le condusse a perfezzione. era l’anno mcccci
che s’era deliberato, vedendo la scultura essere salita in
tanta altezza, di rifare le due porte di bronzo del tempio







e batisteo di santo giovanni, perché da la morte di andrea pisano in qua, non avevono avuti maestri che
l’avessino sapute condurre. e cosí fatto intendere a
quelli scultori che erano allora in toscana l’animo loro,
fu mandato per essi e dato loro provisione et un anno di
tempo a fare una storia per ciascuno, fra i quali furono
richiesti filippo e donato di dovere ciascuno di essi da
per sé fare una storia, a concorrenzia di lorenzo ghiberti e iacopo della fonte e simone da colle, francesco
di valdambrina e niccolò d’arezzo. le quali storie furono finite l’anno medesimo e venute a mostra in paragone, furon tutte bellissime et intra sé differenti; chi era
ben disegnata e mal lavorata, come quella di donato; e
chi aveva bonissimo disegno e lavorata diligente, ma
non spartito bene la storia col diminuire le figure, come
aveva fatto iacopo della quercia; e chi fatto invenzione
povera e figure minute, nel modo che aveva la sua condotto francesco di valdambrina; e le peggio di tutte
erano quelle di niccolò d’arezzo e di simone da colle.
ma la migliore era quella di lorenzo di cione ghiberti,
la quale aveva in sé disegno, diligenzia, invenzione, arte
e le figure molto ben lavorate. né gli era però molto inferior la storia di filippo, nella quale aveva figurato uno
abraam che sacrifica isaac; nella quale storia fece un
servo, che mentre aspetta abraam e che l’asino pasce, si
cava una spina di un piede, che merita lode assai. venute dunche le istorie a mostra, non si satisfacendo filippo
e donato se non di quella di lorenzo, lo giudicorono
piú a ’l proposito di quell’opera che non erano essi e gli
altri che avevano fatto le altre storie. e cosí a’ consoli
con buone ragioni persuasero che a lorenzo l’opera allogassero, mostrando che il publico et il privato ne sarebbe servito meglio; e fu veramente questo una bontà
vera d’amici et una virtú senza invidia, et un giudizio sano nel conoscere se stessi, onde piú lode meritorono che
se l’opera avessino condotta a perfezzione. felici spiriti







che mentre giovavano l’uno a l’altro, godevano nel lodare le fatiche altrui. quanto infelici sono ora i nostri che,
mentre ch’e’ nuocono, non sfogati, crepano di invidia
nel mordere altrui? fu da’ consoli pregato filippo ch’e’
dovessi far l’opera insieme con lorenzo, la qual non volse fare, avendo animo di venire a un segno, di volere essere piú tosto primo in una sola arte, che pari o secondo
in quell’opera. per il che la storia, che aveva lavorata di
bronzo, donò a cosimo de’ medici, la qual egli col tempo fece mettere nella sagrestia vecchia di santo lorenzo,
nel dossal dello altare e quivi si truova al presente, e
quella di donato fu messa nell’arte del cambio. fatta la
allogagione a lorenzo ghiberti, furono insieme filippo
e donato, e risolverono insieme partirsi di fiorenza et a
roma star qualche anno, per attender filippo alla architettura e donato alla scultura. il che fece filippo, per
voler esser superiore et a lorenzo et a donato, tanto
quanto fanno l’architettura piú nobile de la scultura e de
la pittura. e venduto un poderetto che egli aveva a settignano, di fiorenza partiti, a roma si condussero, nella
quale, vedendo la grandezza degli edifizii e la perfezzione de i corpi de’ tempii, stava astratto che pareva fuor di
sé. e cosí dato ordine a misurare le cornici e levar le
piante di quegli edifizii, egli e donato continuamente
seguitando, non perdonarono né a tempo né a spesa. né
lasciarono dove eglino et in roma e fuori in campagna,
non vedessino e non misurassino tutto quello che potevano avere che fusse buono. era filippo sciolto da le cure familiari e, datosi in preda agli studii, non si curava di
suo mangiare o dormire, solo l’intento suo era l’architettura, che già era spenta, dico gli ordini antichi buoni e
non la todesca e barbara, quale molto si usava nel suo
tempo. et aveva in sé duoi concetti grandissimi: l’uno
era il tornare a luce la buona architettura, credendo egli,
ritrovandola, non lasciare manco memoria di sé che fatto si aveva cimabue e giotto; l’altro di trovar modo, se







e’ si potesse, a voltare la cupola di santa maria del fiore
di fiorenza. le dificultà della quale avevano fatto sí che,
dopo la morte di arnolfo todesco, non ci era stato mai
nessuno che li bastassi l’animo, senza grandissima spesa
d’armadure di legname, potere volgere quella. non conferí però mai questa sua immaginazione a donato né ad
anima viva; né restò che in roma tutte le difficultà che
sono nella ritonda egli non considerasse, sí come si poteva voltare. tutte le volte nello antico aveva notato e disegnato, e sopra ciò del continuo studiava. e se per avventura eglino avessino trovato sotterrati pezzi di
capitelli, colonne, cornici e basamenti di edifizii, eglino
mettevano opere e facevano cavare, per toccare il fondo.
per il che si era sparsa una voce per roma, quando eglino passavano per le strade, che andavano vestiti a caso,
gli chiamavano quelli del tesoro, credendo i popoli ch’e’
fussino persone che attendessino alla geomanzia per ritrovare tesori. e di ciò fu cagione che trovorono un giorno una brocca antica di terra, piena di medaglie. venero
manco a filippo i denari, e si andava riparando con il legare gioie a orefici suoi amici che erano di prezzo; e cosí
si rimase solo in roma, ché donato a fiorenza se ne
tornò, e con maggiore studio e fatica di prima, dietro alle rovine di quelle fabriche, di continuo si esercitava. né
restò ch’e’ non fusse disegnata da lui ogni sorte di fabbrica, tempii tondi e quadri, a otto facce, basiliche, acquidotti, bagni, archi, colisei, anfiteatri et ogni tempio di
mattoni, da’ quali cavò le cignature et incatenature, e
cosí il girarli nelle volte, tolse tutte le collegazioni e di
pietre e di impernature e di morse; et investigando a tutte le pietre grosse una buca nel mezzo per ciascuna in
sotto squadra, trovò esser quello ferro, che è da noi
chiamato la ulivella, con che si tira su le pietre, et egli lo
rinovò e messelo in uso di poi. fu adunque da lui messo
da parte, ordine per ordine, dorico, ionico e corinto, e
fu tale questo studio, che rimase il suo ingegno capacis-







simo di potere vedere nella immaginazione roma come
ella stava, quando non era rovinata. fece l’aria di quella
città un poco di novità l’anno  a filippo, onde egli,
consigliato da’ suoi amici a mutar aria, se ne tornò a fiorenza. nella quale, per l’absenzia sua, si era patito in
molte muraglie, per le quali diede egli a la sua venuta
molti disegni e molti consigli. fu fatto il medesimo anno
una ragunata d’architettori e di ingegneri del paese, sopra il modo del voltar la cupola, dagli operai di santa
maria del fiore e da i consoli dell’arte della lana, intra
quali intervenne filippo e dette consiglio che era necessario cavare lo edifizio fuori del tetto e non fare secondo
il disegno d’arnolfo, ma fare un fregio di braccia quindici d’altezza et in mezzo a ogni faccia fare uno occhio
grande, perché oltra che leverebbe il peso fuor de le
spalle delle tribune, verrebbe la cupola a voltarsi piú facilmente. e cosí se ne fece modelli e si messe in esecuzione.
filippo, dopo alquanti mesi riavuto, essendo una
mattina in su la piaza di santa maria del fiore con donato et altri artefici, si ragionava de le antichità nelle cose della scoltura, e raccontando donato che quando e’
tornava da roma aveva fatto la strada da orvieto per veder quella facciata del duomo di marmo, tanto celebrata, lavorata di mano di diversi maestri, tenuta cosa notabile in que’ tempi; e che nel passar poi da cortona entrò
in pieve, e vedde un pilo antico bellissimo dove era una
storia di marmo, cosa allora rara non essendosi disotterrati quella abbondanza che ha fatto ne’ tempi nostri, e
cosí seguendo donato il modo che aveva usato quel
maestro a condurre quella opera, e la fine che vi era
dentro, insieme con la perfezzione e bontà del magistero, accese sí filippo di una ardente volontà di vederlo,
che cosí come egli era, in mantello et in cappuccio, in
zoccoli, senza dir dove andasse, si partí da loro a piedi e
si lasciò portare a cortona dalla volontà et amore ch’e’







portava all’arte. e veduto e piaciutoli il pilo, lo ritrasse
con la penna in disegno, e con quello tornò a fiorenza,
senza che donato o altra persona si accorgesse che e’
fussi partito, pensando che e’ dovessi disegnare o fantasticare qualcosa.
cosí tornato in fiorenza li mostrò il disegno del pilo,
da lui con pazienza ritratto, per il che donato si maravigliò assai, vedendo quanto amore filippo portava all’arte. stette molti mesi in fiorenza, dove egli faceva segretamente modelli et ingegni, tutti per l’opera della
cupola, stando tuttavia con gli artefici in su le baie, che
allora fece egli quella burla del grasso e di matteo, et
andando bene spesso per suo diporto ad aiutare a lorenzo ghiberti a rinettar qualcosa in su le porte. ma toccoli una mattina la fantasia, sentendo che si ragionava
del far provisione di ingegneri che voltassino la cupola,
si ritornò a roma, pensando con piú riputazione avere a
esser ricerco di fuora che non arebbe fatto in fiorenza
se lo avessino richiesto. laonde, trovandosi in roma e
venuto in considerazione l’opera e l’ingegno suo acutissimo, per aver mostro ne’ ragionamenti suoi quella sicurtà e quello animo che non avevan trovato ne gli altri
maestri, i quali stavono smarriti insieme coi muratori,
perdute le forze e non pensando poter mai trovar modo
da voltarla, né legni da fare una travata che fusse sí forte
che reggessi l’armadura et il peso di sí grande edifizio,
deliberati vederne il fine, scrissono a filippo a roma,
con pregarlo ch’e’ venisse a fiorenza. et egli, che non
aveva altra voglia, molto cortesemente tornò. e ragunatosi a sua venuta lo ufizio delli operai di santa maria del
fiore et i consoli dell’arte della lana, dissono a filippo
tutte le difficultà, da la maggiore a la minore, che facevano i maestri, i quali erano in sua presenzia nella udienza
insieme con loro, per il che filippo disse queste parole:
«signori operai, e’ non è dubbio che le cose grandi abbino in sé delle dubitazioni nel dar lor fine; et ancor che io







conosca questa opera esser faticosa e difficile a condursi, atteso che maggior difficultà ci conosco io, che non
fanno i muratori né le s<ignorie> v<ostre> insieme, e
questi eccellenti ingegneri et architetti, et ancora che
mai né essi, né io, né forse gli antichi voltassero una volta sí terribile quanto questa, ho pur pensato molte volte
alle armadure di fuori e di dentro, e come si possi trovar
modo che gli uomini con sicurtà ci lavorino, conoscendo uno espresso pericolo di morte senza rimedio ne gli
sbigottiti dalla altezza dello edifizio piú che dalla larghezza della volta; perché, se ella si potesse girar tonda,
si potrebbe tenere il modo che tennero i romani nel voltare il panteon di roma, ciò è la ritonda, ma qui bisogna seguitare l’otto facce et entrare in catene et in morse
di pietre, che sarà cosa molto difficile. ma ricordandomi
che questo è tempio sacrato a dio, mi confido che, faccendosi in memoria sua, non mancherà di infondere il
sapere dove non sia et agiugnere le forze e la sapienza e
l’ingegno a chi sarà autore di tal cosa. ma che posso io in
questo caso giovarvi, non essendo mia l’opera? bene vi
dico che se ella toccasse a me, risolutissimamente mi basterebbe l’animo di trovare il modo che ella si volterebbe, senza tante difficultà. né ci ho pensato su ancor
niente, e volete che io vi dica il modo? ma quando pure
le s<ignorie> v<ostre> delibereranno che ella si volti
sarete forzati, non solo a fare esperimento di me che non
penso bastare a consigliare sí gran cosa, ma a spendere
et ordinare che fra uno anno di tempo, a un dí determinato, venghino in fiorenza architettori, non solo toscani et italiani, ma todeschi e franzesi e d’ogni nazione, e
proporre loro questo lavoro, ch’e’ disputato e risoluto
fra tanti maestri, si cominci e si dia a colui che piú dirittamente darà nel segno, o arà miglior modo e giudizio
per fare tale opera. né vi saperrei dare io altro consiglio,
né migliore ordine di questo».
piacque a i consoli et a gli operai l’ordine et il consi-







glio di filippo, ma arebbono voluto che in questo mentre egli avessi fatto un modello, e che ci avesse pensato
su. et egli mostrava di non curarsene, anzi, preso licenzia da loro, disse esser sollecitato con lettere, et era necessario che egli tornassi a roma. avvedutosi dunque i
consoli che i prieghi loro e degli operai non erano bastanti a fermarlo, lo feciono pregare da molti amici suoi
e, non si piegando, una mattina che fu addí xxvi di maggio mccccxvii, gli fecero gli operai uno stanziamento di
una mancia di danari, i quali si truovano a uscita a filippo, ne’ libri dell’opera, e tutto era per agevolarlo. ma
egli, saldo nel suo proposito, partitosi pure di fiorenza,
se ne tornò a roma, nella quale fece molte strette esamine, e sopra tal lavoro di continuo studiò, ordinando e
preparandosi per il fine di tale opera, pensando, come
era certamente, che altro che egli non potesse condurre
tale opera. et il consiglio dato, del condurre nuovi architettori, non l’aveva filippo messo inanzi per altro, se
non perché eglino fussino testimoni del grandissimo ingegno suo, piú che perché e’ pensasse che eglino avessino ad aver ordine di voltar quella tribuna e di pigliare
tal carico che era troppo difficile. e cosí si consumò
molto tempo, inanzi che fussino venuti quegli architetti
de’ lor paesi, che eglino avevano di lontano fatti chiamare, con ordine dato a’ mercanti fiorentini che dimoravano in francia, nella magna, in inghilterra et in ispagna; i
quali avevano commissione di spendere ogni somma di
danari, per mandare et ottenere da que’ principi, i piú
esperimentati e valenti ingegni che fussero in quelle regioni. venne l’anno mccccxx, che furono ragunati in
fiorenza tutti questi maestri oltramontani, e cosí quelli
della toscana e tutti gli ingegnosi artefici di disegno fiorentini, e cosí filippo tornò da roma. ragunaronsi dunque tutti nella opera di santa maria del fiore, presenti i
consoli e gli operai, insieme con una scelta di cittadini i
piú ingegnosi, che udissino sopra questo caso l’animo di







ciascuno, e si dovessi risolvere il modo di voltare questa
tribuna, cominciarono a chiamarli nella udienza et udirono a uno a uno l’animo che avevano, e l’ordine che
ogni architetto sopra di ciò aveva pensato. e fu cosa bella il sentir le strane e diverse opinioni sopra di tal materia, percioché chi diceva di far pilastri murati da ’l piano
della terra, per volgervi su gli archi, e tenere le travate
per reggere il peso; altri voltarla di spugne, acciò fussi
piú leggieri il peso: e molti si accordavano fare un pilastro in mezzo e condurla a padiglione, come quella di
santo giovanni di fiorenza. e ci fu uno chi propose
empierla di terra e mescolare quattrini fra essa, acciò
che volta, dessino licenzia che chi voleva di quel terreno
potessi andare per esso, e cosí in un subito il popolo lo
portassi via senza spesa. solo filippo disse che si poteva
voltarla senza tanti legni e senza pilastri o terra, con assai minore spesa di tanti archi e facilissimamente senza
armadura.
parve a’ consoli, che stavano ad aspettare qualche bel
modo, et agli operai et a tutti que’ cittadini, che filippo
avessi detto una cosa da sciocchi, e se ne feciono beffe
ridendosi di lui, e si volsono, e li dissono che ragionassi
d’altro, che quello era un modo da pazzi, come era egli.
del che, parendo a filippo di essere offeso, disse: «signori, considerate che non è possibile volgerla in altra
maniera che in questa; et ancora che voi vi ridiate di me,
conoscerete (se non volete essere ostinati) non doversi
né potersi fare in altro modo. et è necessario, chi la
vorrà condurre nel modo ch’io ho pensato, ella si giri col
sesto di quarto acuto, e facciasi doppia, l’una volta di
dentro e l’altra di fuori, in modo che fra l’una e l’altra si
cammini. et in su le cantonate de gli angoli delle otto
facce con le morse di pietra, s’incateni la fabbrica per la
grossezza, e similmente, con catene di legnami di quercia si giri per le facce di quella. et è necessario pensare
a’ lumi, alle scale et a i condotti, dove l’acque nel piove-







re possino uscire. e nessuno di voi ha pensato che bisogna avvertire che si possa fare i ponti di dentro per fare i
musaici et una infinità di cose difficili, ma io, che la veggo volta, conosco che non ci è altro modo né altra via da
potere volgerla che questa ch’io ragiono». e riscaldato
nel dire, tanto quanto e’ cercava facilitare il concetto
suo, ché eglino lo credessino, veniva proponendo piú
dubbii che gli faceva meno credere e tenerlo una bestia
et una cicala. laonde, licenziatolo parecchi volte et alla
fine non volendo partire, fu portato di peso da i donzelli
loro fuori dell’audienza, tenendolo del tutto pazzo. il
quale scorno fu cagione che filippo ebbe a dire poi che
non ardiva passare per luogo alcuno della città, temendo
non fussi detto: «vedi colà quel pazzo». restati i consoli nella audienza confusi, e da i modi de’ primi maestri
difficili, e da l’ultimo di filippo, a loro sciocco, parendoli che e’ confondessi quell’opera con due cose: l’una
era il farla doppia, che sarebbe stato pur grandissimo e
sconcio peso, l’altra il farla senza armadura. da l’altra
parte, filippo, che tanti anni aveva speso nelli studii per
avere questa opera, non sapeva che si fare e fu tentato
partirsi di fiorenza piú volte. pure volendo vincere gli
bisognava armarsi di pazienza, avendo egli tanto di vedere, ch’e’ conosceva i cervelli di quella città non stare
molto fermi in uno proposito. e cominciato in disparte
a favellare ora a questo consolo ora a quello operaio, e
similmente a molti cittadini, mostrando parte del suo disegno, gli ridusse che si deliberarono a fare allogazione
di questa opera o a lui o a uno di que’ forestieri. per la
qual cosa, inanimiti i consoli e gli operai e quei cittadini, si ragunarono tutti insieme, e gli architetti disputarono di questa materia; ma furon, con ragioni assai, tutti
abbattuti e vinti da filippo, dove si dice che nacque la
disputa dell’uovo in questa forma: egli arebbono voluto
che filippo avesse detto l’animo minutamente, e mostro
il suo modello, come avevano mostri essi modelli e dise-







gni loro; il che non volse fare, ma propose questo a’
maestri e forestieri e terrazzani, che chi fermasse in sur
un marmo piano un uovo ritto, quello facesse la cupola,
che quivi si vedrebbe lo ingegno loro. fu tolto uno uovo, e da tutti que’ maestri provato a farlo star ritto, nessuno sapeva il modo. fu da loro detto a filippo ch’e’ lo
fermasse, et egli con grazia lo prese e datoli un colpo del
culo in sul piano del marmo, lo fece star ritto. romoreggiando gl’artefici che similmente arebbono fatto essi, rispose loro filippo ridendo che egli averebbono ancora
saputo voltare la cupola, vedendo il modello o il disegno. e cosí fu risoluto che egli avessi carico di questa
opera, e ne informasse meglio i consoli e gli operai.
andatosene dunque a casa, si messe a scrivere, et in
sur un foglio scrisse l’animo suo piú apertamente che
poteva per darlo al magistrato in questa forma. «considerato le difficultà di questa fabbrica, magnifici signori
operai, trovo ch’e’ non si può per nessun modo volgerla
tonda perfetta, atteso che sarebbe tanto grande il piano
di sopra, dove va la lanterna che mettendovi peso rovinerebbe presto. e mi pare che quegli architetti che mancano del considerare piú che possono a la eternità della
fabrica, non abbino amore alle memorie, per quel che
elle si fanno. e però risolvo girar di dentro questa volta
a spicchi come stanno le facce e darle la misura et il sesto del quarto acuto: percioché questo è un sesto che girato sempre pigne a lo in su, e caricatolo con la lanterna,
l’uno con l’altro la farà durabile. e vuole essere grossa,
nella mossa da piè braccia /, e vada piramidalmente
strignendosi di fuora perfino dove ella si serra e dove ha
a essere la lanterna. e la volta sia congiunta insieme alla
grossezza di braccia /, farassi da ’l lato di fuora un’altra volta, che da piè sia grossa braccia /, per conservare quella di dentro da l’acqua, e piramidalmente diminuisca a proporzione, che si congiunga al principio della
lanterna, come l’altra, tanto che sia in cima la sua gros-







sezza duoi terzi. sia per ogni angolo uno sprone che sono otto in tutto; et in ogni faccia due nel mezzo di quella, che vengono a essere sedici; e da la parte di dentro e
di fuori nel mezzo di detti angoli, in ciascheduna faccia,
siano due sproni, ciascuno grosso da piè braccia . e
lunghe vadino insieme le dette due volte, piramidalmente murate, insino a la sommità dell’occhio chiuso dalla
lanterna, per equale proporzione. facciasi  sproni con
le dette volte murati intorno, e sei archi di macigni forti
e lunghi, bene sprangati di ferri, i quali sieno stagnati, e
sopra detti macigni, catene di ferro, che cinghino la detta volta con loro sproni. assi a murare di sodo, senza vano, nel principio a l’altezza di braccia  et un quarto, e
di poi seguitar gli sproni, e si dividino le volte. il primo e
secondo cerchio da piè, sia rinforzato per tutto, con macigni lunghi per il traverso, sí che l’una volta e l’altra della cupola si posi in su detti macigni. facciasi nella altezza d’ogni braccia ix delle dette volte, siano volticciuole
tra l’uno sprone e l’altro, siano catene di legno di quercia grosse, che leghino i detti sproni che reggono la volta
di dentro: e siano coperte poi dette catene di quercia,
con piastre di ferro per l’amor delle salite. gli sproni
murati tutti di macigni e di pietra forte, e similmente le
facce della cupola tutte di pietra forte, legate con gli
sproni fino alla altezza di braccia , e da indi in su si
muri di mattoni, o vero di spugna, secondo che si delibererà per chi l’arà a fare, piú leggieri che egli potrà.
debbasi far di fuori un andito sopra gli occhi, che sia di
sotto ballatoio, con parapetti straforati di altezza di
braccia due, all’avenante di quelli delle tribunette di sotto; o veramente due anditi l’un sopra l’altro in sur una
cornice bene ornata, e l’andito di sopra sia scoperto.
l’acque della cupola terminino in su una ratta di marmo
larga un terzo, e getti l’acqua dove di pietra forte murato
sotto la ratta; facciasi otto coste di marmo a gli angoli
nella superficie della cupola di fuori, grossi come si ri-







chiede a lei et alti un braccio sopra la cupola, scorniciato
a tetto, largo braccia due che vi sia del colmo e della
gronda da ogni parte; muovansi piramidali da la mossa
loro, per infino a la fine. murinsi le cupole nel modo di
sopra, senza armadure, perfino a braccia xxx, e da indi
in su in quel modo che sarà consigliato, per que’ maestri
che l’aranno a murare; perché la pratica insegna quel
che si ha a seguire».
finito che ebbe filippo di scrivere le sopraddette
parti, andò la mattina a ’l magistrato, e dato loro questo
foglio, fu considerato da loro; et ancora che eglino non
ne fussino capaci, vedendo la prontezza dell’animo di
filippo e che nessuno degli altri architetti non andava
con miglior gambe, per mostrare egli una sicurtà tanto
manifesta nel suo dire, replicando di continuo il medesimo, che pareva certamente che egli ne avessi volte dieci
non che nessuna, tiratisi da parte i consoli, consultorono di dargliene; ma che arebbono voluto vedere un poco di sperienza, come si poteva volger questa volta senza
armadura, tutte l’altre cose aprovavono. avvenne che
bartolomeo barbadori voleva far fare una cappella in
santa filicita, e già ne aveva parlato con filippo, et egli
vi messe mano e la fece voltar senza armadura; che è
quella cappella nello entrare in chiesa a man ritta, dove
è la pila dell’acqua santa, pur di sua mano; e similmente
in que’ dí ne fece voltare un’altra in santo iacopo sopr’arno per stiatta ridolfi, allato alla cappella dello altar maggiore. le quali furon cagione che gli fu dato piú
credito che alle parole. e cosí, assicurati i consoli e gli
operai per lo scritto e per l’opera che avevano veduta,
gli allogorono la cupola, facendolo capo maestro principale per partito di fave. ma non gliene obligarono se
non braccia dodici d’altezza, dicendoli che volevono vedere come riusciva l’opera; che riuscendo come egli diceva loro, non mancherebbono fargli allogagione del resto. parve cosa strana a filippo il vedere tanta durezza e







diffidenza ne’ consoli et operai; e se non fusse stato
ch’e’ sapeva che egli era solo per condurla, non ci arebbe messo mano; pur, come sitibondo di conseguire quella gloria, la prese e di condurla a fine perfettamente si
obligò. fu fatto copiare il suo foglio in su un libro dove
il proveditore teneva i debitori et i creditori de’ legnami
e de’ marmi, con l’obligo suddetto; facendosi la provisione medesima per partito di quelle paghe che avevano
fino allora date agli altri capo maestri. saputasi la allogazione fatta a filippo per gli artefici e per i cittadini, a chi
pareva bene et a chi male, come sempre fu il parere del
popolo e de gli spensierati, ma la maggiore parte era delli invidiosi. mentre che si faceva le provisioni per cominciare a murare, si destò su una setta fra artigiani e cittadini, e fatto testa a i consoli et agli operai, dissono che si
era corsa la cosa, che un lavoro simile a questo non doveva esser fatto per consiglio di un solo, e che se eglino
fussin privi d’uomini eccellenti, come eglino ne avevono
abbondanza, saria da perdonare loro; ma che non passava con onore della città, venendo qualche disgrazia, come suole avvenire nella fabbrica, e’ si potessi et avessi a
dare la colpa a un solo con vergogna e con danno grande; e che per mitigare il furore di filippo era bene giugnerli un compagno.
era lorenzo ghiberti venuto in molto credito, per
aver già fatto esperienza del suo ingegno nelle porte di
santo giovanni, e che e’ fusse amato da certi che molto
potevano nel governo, si dimostrò assai chiaramente
perché, nel vedere tanto crescere la gloria di filippo,
sotto spezie di amore e di affezzione verso quella fabbrica, operarono di maniera appresso de’ consoli e degli
operai, ch’e’ fu unito compagno di filippo in questa
opera. in quanta disperazione et amaritudine si trovassi
filippo, sentendo quel che avevono fatto gli operai, si
conosce da questo ch’e’ fu per fuggirsi da fiorenza; e se
non fussi stato donato e luca della robbia che lo







confortavano, era per uscir fuor di sé. veramente impia
e crudel rabbia è quella di coloro che, accecati da la invidia, pongono a pericolo gli onori e le belle opere, per
la gara della ambizione. da loro certo non restò che filippo spezzasse i modelli, abruciasse i disegni et in men
di mezza ora precipitasse tutta quella fatica che aveva
condotta in tanti anni. gli operai, scusatisi prima con
filippo, lo confortarono a andare inanzi, che lo inventore et autore di tal fabrica era egli, e non altri; ma tuttavolta fecero a lorenzo il medesimo salario che a filippo.
fu seguitato l’opera con poca voglia di lui, conoscendo
avere a durare le fatiche ch’e’ ci faceva, e poi avere a dividere l’onore e la fama a mezzo con lorenzo. pure messosi in animo che troverrebbe modo che non durerebbe
troppo in questa opera, andava seguitando insieme con
lorenzo nel medesimo modo che stava lo scritto dato
agli operai. destossi in questo mentre nello animo di filippo un pensiero di volere fare un modello, che ancora
non se ne era fatto nessuno; e cosí messo mano, lo fece
lavorare a un bartolomeo legnaiuolo, che stava dallo
studio. et in quello, come il proprio, misurato appunto
in quella grandezza, fece tutte le cose difficili, come scale alluminate e scure e tutte le sorti de’ lumi, porte e catene e speroni; e vi fece un pezzo d’ordine del ballatoio.
avvenne che lorenzo desiderava vederlo, filippo gliene
negò, e lorenzo venutone in collora, diede ordine di fare un modello egli ancora, acciò che e’ paressi che il salario che egli tirava non fusse vano e che ci fusse per
qualcosa. de’ quali modelli, quel di filippo fu pagato lire cinquanta e soldi quindici; trovandosi uno stanziamento al libro di migliore di tommaso addí tre d’ottobre nel mccccxix; et a uscita di lorenzo ghiberti lire
ccc, per fatica e spesa fatta nel suo modello causato ciò
dalla amicizia e favore che egli aveva, piú che da utilità o
bisogno che ne avesse la fabbrica.
durò questo tormento in su gli occhi di filippo perfi-







no al mccccxxvi, chiamando coloro lorenzo, parimente che filippo, inventori; lo qual disturbo era tanto potente nello animo di filippo, che egli viveva con grandissima passione. fatto adunque varie e nuove
immaginazioni, deliberò al tutto di levarselo dattorno,
conoscendo quanto e’ valesse poco in quell’opera. aveva filippo fatto voltare già intorno la cupola fra l’una
volta e l’altra dodici braccia e quivi avevano a mettersi
su le catene di pietra e di legno: le quali per essere cosa
difficile, ne volle parlare con lorenzo per tentare se egli
avesse considerato questa difficultà. e trovollo tanto digiuno circa lo avere pensato a tal cosa, che e’ rispose che
la rimetteva in lui come inventore. piacque a filippo la
risposta di lorenzo, parendoli che questa fusse la via di
farlo allontanare dall’opera e da scoprire ch’e’ non era
di quella intelligenzia che lo tenevano gli amici suoi et il
favore che lo aveva messo in quel luogo. già erano fermi
tutti i muratori de l’opera, aspettando di dovere cominciare sopra le dodici braccia e far le volte et incatenarle,
e già cominciando a strignere la cupola da sommo, erano forzati fare i ponti, acciò che i manovali e muratori
potessino lavorare senza pericolo, atteso che l’altezza
era tale che guardando allo ingiú faceva paura e sbigottimento a ogni sicuro animo. stavasi da i muratori e dagli
altri maestri ad aspettare il modo della catena e de’ ponti: né resolvendosi niente per lorenzo né per filippo,
nacque una mormorazione fra i muratori e gli altri maestri, non vedendo sollecitare come prima; et essi, che
povere persone erano, vivevano sopra le lor braccia, e
dubitando che né a l’uno né all’altro bastassi l’animo di
andar piú su con quella opera, il meglio ch’e’ sapevano e
potevano, andavano trattenendosi per la fabrica, ristoppando e ripulendo tutto quel che era murato fino allora.
una mattina infra le altre, filippo non capitò al lavoro, e
fasciatosi il capo entrò nel letto, e continovamente gridando si fece scaldare taglieri e panni con una sollecitu-







dine grande, fingendo avere mal di fianco. inteso questo, i maestri che stavano aspettando l’ordine di quel
che avevono a lavorare, dimandarono lorenzo quel che
avevono a seguire: rispose che l’ordine era di filippo e
che bisognava aspettare lui. fu chi gli disse: «oh non sai
tu l’animo suo?» «sí – disse lorenzo – ma non farei
niente senza esso». e questo lo disse in escusazion sua,
che non avendo visto il modello di filippo e non gli
avendo mai dimandato che ordine e’ volessi tenere, per
non parere ignorante, stava sopra di sé nel parlare di
questa cosa e rispondeva, tutte parole dubbie, massime
che egli sapeva essere in questa opera contra la volontà
di filippo. al quale durato già piú di dua giorni il male,
et andato a vederlo il proveditore dell’opera et assai capomaestri muratori, di continuo li domandavano ch’e’
dicessi quello che avevono a fare. et egli: «voi avete lorenzo, faccia un poco egli». né altro si poteva cavare.
laonde, sentendosi questo, nacque parlamenti e giudizi
di biasimo grandi sopra questa opera; chi diceva che filippo si era messo nel letto per il dolore che non gli bastava l’animo di voltarla; e ch’e’ si pentiva d’essere entrato in ballo. et i suoi amici lo difendevano, dicendo
esser, se pure era il dispiacere, la villania dello averli
messo lorenzo per compagno; ma che il suo era mal di
fianco, causato dal molto faticarsi per l’opera.
cosí dunque romoreggiandosi, era fermo il lavoro, e
quasi tutte le opere de’ muratori e scarpellini si stavano;
e mormorando contro a lorenzo dicevano: «basta ch’e’
gli è buono a tirare il salario, ma a dare ordine che si lavori, no. o se filippo non ci fussi, o se egli avessi mal
lungo, come farebbe egli? che colpa è la sua, se egli sta
male?» gli operai, vistosi in vergogna per questa pratica, deliberorono d’andare a trovar filippo; et arrivati,
confortatolo prima del male, gli dicono in quanto disordine si trovava la fabbrica et in quanto travaglio gli avessi messo il mal suo. per il che filippo con parole appas-







sionate, e dalla finzione del male e dallo amore dell’opera: «oh non ci è egli – disse – lorenzo? che non fa egli?
io mi maraviglio pur di voi». allora gli risposono gli
operai: «e’ non vuol far niente senza te». rispose loro
filippo: «lo farei ben io senza lui». la qual risposta argutissima e doppia bastò loro; e partiti, conobbono che
egli aveva male di voler far solo. mandarono dunque
amici suoi a cavarlo de ’l letto, con intenzione di levar
lorenzo dell’opera; e cosí venuto filippo in su la fabbrica, vedendo lo sforzo del favore in lorenzo, e che egli
arebbe il salario senza far fatica alcuna, pensò a un altro
modo per scornarlo e per publicarlo interamente per
poco intendente in quel mestiero; e fece questo ragionamento a gli operai, presente lorenzo: «signori operai, il
tempo che ci è prestato di vivere, se egli stessi a posta
nostra come il poter morire, non è dubbio alcuno che
molte cose che si cominciano, resterebbono finite, dove
elleno rimangono imperfette; e visto che il mio accidente, del male che ho passato, poteva tormi la vita e fermare questa opera, acciò che se mai piú io ammalassi o lorenzo, che dio da questo lo guardi, possa l’uno o l’altro
seguitare la sua parte, ho pensato che cosí come le segnorie vostre ci hanno diviso il salario, ci dividino ancora l’opera, acciò che spronati dal mostrare ognuno quel
che sa, possa sicuramente acquistare e fama et utile appresso a questa republica, et ancora conseguire per il
mondo nome et onore. sono adunque due cose le difficili, che al presente si hanno a mettere in opera: l’una è i
ponti, perché i muratori possino murare, che hanno a
servire dentro e di fuori della fabrica, dove è necessario
tener su uomini, pietre e calcina, e che vi si possa tener
su la burbera da tirar pesi, e simili altri strumenti; e l’altra è la catena, che si ha a mettere sopra le dodici braccia, che venga legando le otto facce della cupola et incatenando la fabrica, che tutto il peso che di sopra si pone,
stringa e serri, di maniera ch’e’ non sforzi o allarghi il







peso, anzi equalmente tutto lo edifizio resti sopra di sé.
pigli lorenzo adunque una di queste parte, quale egli
piú facilmente creda esequire, che io l’altra senza dificultà mi proverò di conducere, acciò non si perda piú
tempo». fu forzato lorenzo non ricusare per l’onor suo
uno di questi lavori, et ancora che mal volentieri lo facesse, si risolvé a pigliar la catena, come cosa piú facile,
fidandosi ne’ consigli de’ muratori et in ricordarsi che
nella volta di santo giovanni di fiorenza era una catena
di pietra che si poteva da quella trarre parte, se non tutto l’ordine. e cosí l’uno messo mano a’ ponti, l’altro alla
catena, l’uno e l’altro finí. erano i ponti fatti da filippo
con tanto ingegno et industria, che fu tenuto veramente
in questo il contrario di quello che per lo a dietro molti
si erano immaginati, ché cosí sicuramente lavoravano i
maestri e tiravono pesi e vi stavano sicuri, come se nella
piana terra fussino; e ne rimase i modelli di detti ponti
nell’opera. fece lorenzo, in una dell’otto facce, la catena con grandissima difficultà; e finita fu dagli operai fatta vedere a filippo, il quale non disse loro niente, ma
con certi amici suoi ne ragionò, dicendo che bisognava
altra legatura che quella, e metterla per altro verso che
non avevano fatto, e che al peso che vi andava sopra non
era suffiziente, perché non strigneva tanto che fussi a
bastanza, e che la provisione che si dava a lorenzo era,
insieme con la catena che egli aveva fatta murare, gittata
via. fu inteso l’umore di filippo e li fu commesso che e’
mostrassi come si arebbe a fare che tal catena adoperassi. era già da lui fatto disegni e modelli, i quali subito dimostrò che, veduti dagli operai e da gli altri maestri, conobbono in che errore erano cascati per favorire
lorenzo; e volendo mortificare questo errore, e mostrare che conoscevano il buono, feciono filippo governatore e capo a vita di tutta la fabbrica, e che non si facessi di
cosa alcuna in quella opera se non il voler suo; e per mostrare di riconoscerlo li donorono cento fiorini, stanziati







per i consoli et operai sotto dí  d’agosto , per
mano di lorenzo pauli notaio dell’opera, a uscita di
gherardo di m<esser> filippo corsini, e li feciono provisione per partito, di fiorini cento l’anno per sua provisione a vita. cosí, dato ordine a far camminare la fabbrica, la seguitava con tanta obedienza e con tanta
accuratezza, che non si sarebbe murata una pietra che
non l’avessi voluta vedere. da l’altra parte lorenzo, trovandosi vinto e quasi svergognato, fu da’ suoi amici favorito et aiutato talmente che tirò il salario, ch’e’ non
poteva essere casso, per infino a tre anni di poi. faceva
filippo di continovo, per ogni minima cosa, disegni e
modelli di castelli da murare, et edifizii da tirar pesi. né
per questo restavano però alcune persone malotiche,
amici di lorenzo, per farlo disperare, tutto il dí farli modelli contro, per concorrenzia; come ne fece uno maestro antonio da verzelli et altri maestri favoriti e messi
inanzi ora da questo cittadino et ora da quell’altro, mostrando la volubilità loro, il loro poco sapere et il manco
intendere, avendo in mano le cose perfette, mettendo
inanzi l’imperfette e le inutili. erano già le catene finite
intorno intorno all’otto facce, e già i muratori inanimiti
lavoravano gagliardamente; ma sollecitati da filippo piú
che ’l solito, per alcuni rabbuffi avuti nel murare, e per
le cose che accadevano giornalmente, se lo erono recato
a noia. e mossi da questo e da invidia, si strinseno insieme i capi faccendo setta, e dicendo che era faticoso lavoro e di pericolo, che non volevon volgerla senza gran pagamento, ancora che piú del solito loro fusse stato
cresciuto, e cosí si sarebbono vendicati con filippo e
fatto utile non piccolo a loro. dispiacque a gli operai
questa cosa et a filippo similmente; e pensatovi su, prese partito un sabato sera di licenziarli tutti. i quali, vistosi licenziare, non sapevono che fine avessi avere questa
cosa, ma il lunedí seguente messe in opera filippo dieci
lombardi, e con lo star quivi presente, dicendo: «fa’







qui cosí e fa’ qua», gli instruí in un giorno tanto, ch’e’ ci
lavorarono molte settimane. dall’altra parte i muratori,
veggendosi licenziati e tolto il lavoro e fattoli quello
scorno, non avendo lavori tanto utili quanto quello,
messono mezzani a filippo, che ritornerebbono volentieri, raccomandandosi quanto e’ potevano. cosí li tenne molti dí in su la corda del non gli voler pigliare, poi
gli rimesse con minor salario, che eglino non avevono in
prima; e cosí, dove pensarono avanzare, persono, e con
il vendicarsi contro a filippo, feciono danno e villania a
loro.
erano già fermi i romori e venuto tuttavia considerando, nel vedere volgere tanto agevolmente quella fabbrica, l’ingegno di filippo, e si teneva già, per quelli che
non avevano passione, lui aver mostrato quell’animo che
forse nessuno architetto antico o moderno nell’opere loro avesse mostro, e questo nacque ché egli cavò fuori il
suo modello; e visto per ognuno le grandissime considerazioni che egli aveva immaginatosi, nelle scale, ne i lumi
dentro e fuori, che non si potessi percuotere ne i bui per
le paure e quanti diversi appoggiatoi di ferri, che per salire dove era la ertezza erano posti, con considerazione
ordinati, oltra che egli aveva perfin pensato a i ferri, per
fare i ponti di dentro, se mai si avesse a lavorarvi musaico o pitture; e avendo messo ne’ luoghi men pericolosi
le distinzioni degli smaltitoi dell’acque, dove elleno andavano coperte e dove scoperte, seguitando con ordine,
buche e diversi apertoi, acciò che i venti si rompessino,
et i vapori insieme con i tremuoti non potessino far nocumento, mostrò quanto lo studio nel suo stare a roma
tanti anni gli avessi giovato. ché, considerando la quantità diversa che egli aveva fatto nelle avvignature, incastrature e commettiture e legazioni di pietre, faceva tremare e temere a pensare che un solo ingegno fusse
capace di tanto, quanto era diventato quel di filippo. il
quale di continuo crebbe talmente, che nessuna cosa







che fussi umana quantunque difficile et aspra, egli non
la rendesse facile e piana, mostrandolo nel tirare i pesi,
per via di contrappesi e ruote che un sol bue tirava
quanto arebbono appena tirato sei paia.
erano già cresciuti con la fabbrica tanto alto, che era
uno sconcio grandissimo, salito che uno vi era, inanzi si
venisse in terra; e molto tempo perdevano i maestri nello andare a desinare e bere, che per il caldo il giorno pativano. fu adunque trovato da filippo ordine che si
aprissero osterie nella cupola con le cucine, e vi si vendesse il vino, e cosí nessuno si partiva del lavoro se non
la sera. il che fu a loro commodità, et all’opera utilità
grandissima. era sí cresciuto l’animo a filippo, vedendo
l’opera camminar forte, e riuscire con felicità, che di
continuo si affaticava; et egli stesso andava alle fornaci
dove si spianavano i mattoni, e voleva vedere la terra et
impastarla, e cotti che erano, gli voleva scerre di sua mano con somma diligenzia. e delle pietre a gli scarpellini
guardava se vi era peli dentro, se eran dure, e dava loro i
modelli delle avvignature e commettiture di legname e
di cera, e cosí fatti di rape; e similmente faceva de’ ferramenti a i fabbri. e trovò il modo de’ gangheri co ’l capo
e degli arpioni, e facilitò molto l’architettura, la quale
certamente per lui si ridusse a quella perfezzione che
forse ella non fu mai appresso a i toscani.
era l’anno mcccciii in tutta quella felicità et allegrezza che poteva essere, quando filippo fu tratto per il
quartiere di santo giovanni, per maggio e giugno, de’
signori; essendo tratto per il quartiere di santa croce
gonfaloniere di giustizia lapo niccolini. trovandosi registrato nel priorato filippo di ser brunellesco lippi, da
lippo suo avolo, sendosi scordato il casato de’ lapi, et
onoratamente esercitò quello ufizio e cosí per la città ebbe tutti gli altri magistrati, ne’ quali con un giudizio gravissimo sempre si governò. restava a filippo vedendo
già cominciare a chiudere le due volte verso l’occhio do-







ve aveva a cominciare la lanterna (se bene egli aveva fatto a roma et in fiorenza piú modelli di terra e di legno,
dell’uno e dell’altro, che non s’erono veduti) a risolversi
finalmente quale e’ volesse mettere in opera. per il che,
deliberatosi a terminare il ballatoio, ne fece diversi disegni, che nella opera rimasono dopo la morte sua; i quali
dalla trascurataggine di que’ ministri sono oggi smarriti.
perché a’ tempi nostri fu voluta finire e se ne fece un
pezzo d’una dell’otto facce, e per disunire da quell’ordine, per consiglio di michelagnolo bonarruoti, fu dismesso e non seguitato. fece di sua mano di legname un modello della lanterna, a otto facce, misurato alla
proporzione della cupola, per ultimo suo disegno, che
nel vero di invenzione e vario et ornato riuscí molto; vi
fece la scala da salire a la palla, che era cosa divina, ma
aveva turato filippo, con un poco di legno commesso,
di sotto dove s’entra, ché nessuno, se non egli, non sapeva la salita. et ancora che e’ fusse lodato et avesse già abbattuto la invidia e l’arroganzia di molti, non poté però
tenere, nella veduta di questo modello, che tutti i maestri che erano in fiorenza non si mettessero a farne in
diversi modi; e fino a una donna di casa gaddi ardí concorrere in giudicio con quello che aveva fatto filippo.
egli nientedimeno tuttavia si rideva della altrui prosunzione, e fu sgridato da molti amici suoi che e’ non dovesse mostrare il modello suo a nessuno artefice, acciò che
eglino da quello non imparassero. et esso rispondeva loro che non era se non un solo il vero modello, e gli altri
erano vani. alcuni altri maestri avevano nel loro modello posto de le parti di quel di filippo, a i quali, nel vederlo, filippo diceva: «a questo altro modello che costui farà, farà il mio propio». era da tutti infinitamente
lodato, ma solo non ci vedendo la salita per ire a la palla,
apponevano ch’e’ fusse difetto. conclusero gli operai di
fargli allogazione di detta opera con patto che mostrando loro la salita, l’opera fusse sua; per il che filippo, le-







vato nel modello quel poco di legno che era da basso,
mostrò in uno pilastro la salita che al presente si vede in
forma di una cerbotana vota; e da una banda un canale,
con staffe di bronzo, dove l’un piede e poi l’altro montando, s’ascende in alto. e perché non ebbe tempo di vita, per la vecchiezza, di potere tal lanterna veder finita,
lasciò per testamento che tal come stava il modello murata fusse, e come aveva posto in iscritto; altrimenti protestava che la fabbrica ruinerebbe sendo volta in quarto
acuto, che aveva bisogno che il peso la caricasse, per farla piú forte. il quale edifizio non poté egli innanzi la
morte sua vedere finito, ma sí bene tiratone su parechi
braccia. fece bene lavorare e condurre quasi tutti i marmi che vi andavano, de’ quali, nel vederli condotti, i popoli stupivano che e’ fussi possibile che egli volessi che
tanto peso andassi sopra quella volta. et eraci opinione
di molti ingegnosi che ella non fussi per reggere, e pareva loro una gran ventura che egli l’avessi condotta in fin
quivi, e che egli era un tentare dio a caricarla sí forte.
filippo sempre se ne rise, e preparate tutte le machine e
tutti gli ordigni che avevano a servire a murarla, non
perse mai tempo con la mente, di antivedere, preparare
e provvedere et a tutte le minuterie, infino che non si
scantonassino i marmi lavorati, nel tirarli su; tanto che e’
si murò tutti gli archi de’ tabernacoli coi castelli di legname, e del resto, come si disse, v’erano scritture e modelli. la quale opera quanto sia la sua bellezza, ella medesima ne fa fede, per essere d’altezza da ’l piano di
terra a quello della lanterna, braccia  e tutto il tempio della lanterna braccia , la palla di rame braccia
/. e si può dir certo che gli antichi non andorono mai
tanto alto con le lor fabbriche, né si messono a un risico
tanto grande che eglino volessino combattere co ’l cielo;
come par veramente che ella combatta: veggendosi ella
estollere in tanta altezza, che i monti intorno a fiorenza
paiono simili a lei. e, nel vero, pare che il cielo ne abbia







invidia, che di continuo le saette tutto il giorno la percuotono, parendoli che la fama sua abbia quasi vinto
l’altezza dell’aria.
fece filippo, mentre che questa opera si lavorava,
molte altre fabbriche le quali per ordine qui di sotto
narreremo.
fece di sua mano il modello del capitolo de’ pazzi in
santa croce di fiorenza, cosa varia e molto bella; e ’l
modello della casa de’ busini per abitazione di due famiglie; e similmente il modello della casa e della loggia degli innocenti, la volta della quale senza armadura fu
condotta: modo che ancora oggi si osserva per ognuno.
dicesi che filippo fu condotto a milano per fare al duca
filippo maria il modello d’una fortezza, e che a francesco della luna, amicissimo suo, lasciò la cura di questa
fabbrica degli innocenti. fece francesco il ricignimento
d’uno architrave che corre a basso, di sopra, il quale secondo l’architettura è falso; tornando filippo e sgridatolo, perché tal cosa avesse fatto, rispose averlo cavato da
’l tempio di santo giovanni che è antico. disse filippo:
«uno error solo è in tale edifizio, e tu l’hai messo in opera». stette il modello di questo edifizio, di mano di filippo, molti anni nell’arte di port santa maria, tenutone
molto conto per un restante della fabbrica che si aveva a
finire: oggi è smarritosi. fece il modello della badia de’
canonici regolari di fiesole, a cosimo de’ medici, la
quale è molto ornata architettura, commoda et allegra, e
la chiesa sfogatissima e magnifica. disegnò similmente il
palazzo di santo girolamo da fiesole e ’l modello della
fortezza di vico pisano; et a pisa disegnò la cittadella
vecchia. e per lui fu fortificato il ponte a mare, et egli similmente diede il disegno alla cittadella nuova del chiudere il ponte con le due torri. fece similmente il modello della fortezza del porto di pesero. ritornato a milano,
disegnò molte cose per il duca, et ingegni per il duomo
di detta città a’ maestri di quella.







era in questo tempo principiata la chiesa di santo lorenzo di fiorenza per ordine de’ popolani, i quali avevano il priore fatto capo maestro di quella fabbrica, che
era tenuto intendente e persona che faceva professione
di intendersi e si andava dilettando della architettura
per passatempo. e già avevano cominciata la fabbrica di
pilastri di mattoni e non gran cosa. era allora tenuto in
riputazione giovanni di bicci de’ medici, et aveva promesso a i popolani et al priore di far fare a sue spese la
sagrestia et una cappella; e come persona di ingegno,
avendo visto tante belle imprese di filippo, li diede desinare una mattina, e doppo molti ragionamenti, li dimandò del principio di santo lorenzo e quel che gli pareva. fu costretto filippo da i preghi di giovanni a dire
il parere suo; e per dirli il vero lo biasimò in molte cose,
come ordinato da persona che aveva forse piú lettere
che esperienza di fabbriche, e di quella sorte. laonde
giovanni dimandò filippo s’e’ si poteva far cosa migliore, e di piú bellezza; a cui filippo disse: «senza dubbio,
e mi maraviglio di voi, che sendo capo non diate bando
a parecchi migliara di scudi, e facciate un corpo di chiesa con le parti convenienti et al luogo et a tanti nobili sepoltuarii di tal luogo, che vedendovi cominciare, seguiteranno le lor cappelle, con tutto quel che potranno; e
massime che altro ricordo di noi non resta, salvo le muraglie che rendono testimonio di chi è stato autore, centinaia e migliaia d’anni». inanimito giovanni dalle parole di filippo, deliberò fare la sagrestia e la cappella
maggiore, insieme con tutto il corpo della chiesa, né volsono concorrere altro che sette casati, appunto perché
gli altri non avevano il modo. e furono questi: rondinelli, ginori, da la stufa, neroni, ciai, marignolli, martelli
e marco di luca; e queste cappelle si avevono a fare nella croce. la sagrestia fu la prima cosa a tirarsi inanzi e la
chiesa poi di mano in mano. e per la lunghezza della
chiesa, si venne a concedere poi di mano in mano le al-







tre cappelle a i cittadini pur popolani, e di continuo erano a vedere i popoli, cosí della città come forestieri, tirar
su le colonne e venir pietre che davono storpio e noia
grande a i maestri che ci lavoravano. non fu finita di coprire la sagrestia, che giovanni de’ medici passò a l’altra
vita, et in suo luogo rimase cosimo suo figliuolo. il quale avendo maggior animo che il padre, dilettandosi delle
memorie, fu il primo principio che egli facessi murare,
che lo recò in tanta delettazione, che egli, da quivi inanzi, sempre fino alla morte fece murare. sollecitava cosimo questa opera con piú caldezza, e mentre si imbastiva
una cosa, faceva finire l’altra. et avendo preso per spasso questa opera, ci stava quasi del continuo. e causò la
sua sollecitudine, che filippo forní la sagrestia, e donato fece gli stucchi, e cosí <a> quelle porticciuole l’ornamento di pietra e le porte di bronzo. avevano giovanni
e quegli altri ordinato fare il coro nel mezzo, sotto la tribuna; cosimo lo rimutò col voler di filippo, che fece
tanto maggiore la cappella grande, che prima era ordinata una nicchia piú piccola, che e’ vi si potette fare il
coro come sta al presente; e finita, rimase a fare la tribuna del mezzo, et il resto della chiesa. la qual tribuna et il
resto non si voltò se non doppo la morte di filippo.
questa chiesa è di lunghezza braccia , dove causorono molti errori, ma fra gli altri quello delle colonne messe nel piano, senza mettervi sotto un dado, che fussi tanto alto quanto era il piano delle base de’ pilastri posati in
su le scale; cosa, che al vedere il pilastro piú corto che la
colonna, fa parere zoppa tutta quell’opera. e di tutto furono cagione i consigli di chi rimase dopo lui, che avevono invidia al suo nome, e che in vita gli avevano fatto i
modelli contro, de’ quali nientedimeno erano stati, con
sonetti fatti da filippo, svergognati; e dopo la morte,
con questo se ne vendicorono non solo in questa opera,
ma in tutte quelle che rimasono da lavorarsi per loro.
lasciò il modello, e parte della calonaca de’ preti di esso







santo lorenzo finita, nella quale fece il chiostro lungo
braccia .
mentre che questa fabbrica si lavorava, cosimo de’
medici voleva far fare il suo palazzo, e cosí ne disse
l’animo suo a filippo; che posto ogni altra cura da canto, gli fece un bellissimo e gran modello per il palazzo
suo, il quale situar voleva dirimpetto a santo lorenzo su
la piazza intorno intorno isolato. dove l’artificio di filippo s’era talmente operato, che, parendo a cosimo
troppo suntuosa e gran fabbrica, piú per fuggire la invidia che la spesa, lasciò di metterla in opera. mentre che
il modello lavorava, soleva dire filippo che ringraziava
la sorte di tale occasione, avendo a fare una casa, di che
aveva auto desiderio molti anni, et essersi abbattuto a
uno che la voleva e poteva fare. ma intendendo poi la
resoluzione di cosmo, che non voleva tal cosa metter in
opera, con sdegno in mille pezzi il disegno ruppe. ma
bene si pentí cosimo di non avere seguito il disegno di
filippo, poi che egli ebbe fatto quell’altro. dicesi che
cosimo soleva dire non aver mai parlato ad uomo di
maggiore intelligenzia e d’animo che a filippo.
fece ancora il modello per un tempio bizzarissimo vicino alla chiesa delli agnoli, non finito altrimenti, ma
condotto fino a mezzo, d’una fabbrica in otto facce; le
carte della pianta e del finimento del quale sono appresso a’ detti frati. questo fu fatto cominciare da m<esser>
matteo scolari e da altri grandi di quella casa, per lasciarlo in memoria delle virtú e de’ fatti di filippo spano degli scolari, vittoriosissimo contra a’ turchi. ordinò a m<esser> luca pitti fuor della porta a santo
niccolò di fiorenza, a un luogo chiamato ruciano, un
palazzo; e nella città il principio d’uno altissimo e gran
palazzo, condotto al finestrato secondo, tanto egregio,
che di opera toscana non si è visto il piú raro e ’l piú magnifico. sono le porte di questo doppie, la luce braccia
xvi e larghezza viii, le prime e seconde finestre alla al-







tezza e larghezza delle porte medesime. vi sono le volte
doppie, cosa et artificiosa e di ingegno; né può immaginarsi in bontà meglio in architettura per magnificenza.
dicesi che gli ingegni del paradiso di santo felice in
piazza, in detta città, furono trovati da lui per fare una
rappresentazione; cosa industriosa a vedere muovere un
cielo pieno di figure vive, e i contrappesi di ferri girare e
muovere e con lumi coperti e da scoprirsi s’accendono:
cose che diedero a filippo grandissima lode. era talmente la fama di filippo cresciuta, che era mandato di
lontano da chi aveva a far fabbriche per avere disegni e
modelli di sua mano; e si adoperavano perciò amicizie e
mezzi grandissimi. et infra gli altri, desiderandolo il
marchese di mantova, ne scrisse a la signoria di firenze
con grande instanzia; e cosí da quella gli fu mandato,
dove diede disegni d’argini in sul fiume del po l’anno
mccccxxvi. e da quel principe fu accarezzato e riconosciuto, lodando molto la virtú sua, e dicendo che fiorenza era tanto degna d’aver filippo per cittadino et ingegnoso, quanto egli d’avere sí bella e nobil città per
patria. un’altra volta a pisa il conte francesco sforza e
niccolò da pisa, restando vinti da lui nelle fortificazioni
della guerra, in sua presenzia lo commendorono, dicendo che se ogni stato avesse un uomo simile a lui, ch’e’ si
poteva tenere sicuro senza arme. onde egli rivolse le parole, e diede tutti gli onori all’arme per loro, et alla sua
republica per loro e per lui. diede molti altri disegni
fuori per il dominio, massime per ripari da’ nimici per la
guerra de’ fiorentini coi lucchesi; et in fiorenza diede
il disegno della casa de’ barbadori, allato alla torre de’
rossi in borgo santo iacopo, che non si messe in opera;
cosí quello della casa de’ giuntini in su la piazza d’ogni
santi in su arno. fu deliberato per i capitani di parte
guelfa di fiorenza di fare uno edifizio, nel qual fussi
una sala et una audienzia; e percossi in francesco della
luna, si diede ordine a cominciare tale edifizio, il quale i







maestri avevano già fino a  braccia alzato da terra; e
facendovi dentro molti errori, filippo lo prese, e ridusse
a quella forma e magnificenzia che egli si vede al presente l’audienzia, l’andito e la sala. nella qual muraglia ebbe a competere con francesco detto favorito da alcuni
suoi amici, e nel vero di continuo fu forza che egli combattesse; e li faccevono guerra co’ suoi disegni medesimi, tale che in fine disperatosi, si era ridotto a non mostrar niente. ma faceva condurre le mura dell’opera, et
un pezzo qui e l’altro colà, lasciando morse, acciò
confondesse gl’ingegni e non li fussi dato piú briga.
era una quaresima, in santo spirito di fiorenza, stato
predicato da maestro francesco zoppo, allora molto
grato a quel popolo, dove egli raccomandò molto il convento, lo studio de’ giovani e particularmente la chiesa
arsa in que’ dí; e per essere allora i capi di quel quartieri,
lorenzo ridolfi, bartolomeo corbinelli, neri di gino
capponi e goro di stagio dati, et altri infiniti cittadini,
ottennero da la signoria di ordinar tal fabbrica, e ne feciono provveditore stoldo frescobardi. il quale per lo
interesso che egli aveva nella chiesa vecchia, che la cappella e l’altare maggiore era di casa loro, vi durò grandissima fatica. e da principio, inanzi che si fussino riscossi i
danari, secondo che erano tassati i sepultuarii e chi ci
aveva cappelle, egli di suo spese molte migliaia di scudi,
de’ quali fu rimborsato. fatto dunque consiglio sopra di
ciò, fu mandato per filippo, il quale facesse un modello
con tutte quelle belle, utili et onorevoli parte che si potessi a un tempio cristiano; et egli si sforzò assai con le
persuasioni e co’ prieghi che la pianta di quello edifizio
si rivoltasse capo piedi, perché e’ desiderava sommamente che la piazza di questo tempio arrivasse lungo arno, acciò che tutti quelli che di genova e de la rivera,
cosí de la lunigiana, de ’l pisano e del lucchese passassero di costí, vedessino la magnificenza di quella fabbrica. ma certi che avevono interesso per le case loro, vol-







lono che ella si voltasse dalla banda di là. e cosí fece modello della abitazione de’ frati, che insieme con quello
della chiesa fu tenuto cosa mirabile. ordinolla di lunghezza di braccia , né si può far opera per ordine di
colonne, né piú ricca, né piú vaga, né piú ariosa di quella e nel vero se non fusse stato dalla maladizione di coloro, che sempre per parere d’intendere piú che gl’altri,
nel finire le cose imperfette per le morti, continuo guastano i principii belli delle cose, sarebbe oggi il piú perfetto tempio de’ cristiani, cosí come per tanto tempo
egli è il piú vago e meglio spartito delli altri, purché e’
fusse stato seguito, come certi principii delle porte di
dentro e ricignimenti delle finestre di fuori, avendo accennato nel modello e parte nell’opera che quel che girava dentro, girasse medesimamente di fuori. sonvi alcuni errori, che gli tacerò, attribuiti a lui, i quali si crede
che egli se l’avesse seguitato di fabbricare non gli arebbe
comportati, poi che ogni sua cosa con tanto giudizio, discrezione, ingegno et arte aveva ridotta in perfezzione.
questa opera lo rendé medesimamente per uno ingegno
veramente divino, che meritò essere amato da chi il conobbe, et ammirato da coloro che considereranno le
bellissime opere sue.
fu facetissimo nel suo ragionamento e molto arguto
nelle risposte, come fu quando egli volse mordere lorenzo ghiberti, che aveva compero un podere a monte
morello, chiamato lepriano, nel quale spendeva due
volte piú che non ne cavava entrata, che venutoli a fastidio lo vendé. domandato filippo qual fussi la miglior
cosa che facessi lorenzo, pensando forse per la nimicizia egli dovessi tassarlo, rispose: «vendere lepriano».
finalmente divenuto già molto vecchio, ciò è di anni
lxix, l’anno mccccxxvi, addí xxvi d’aprile, a miglior vita n’andò sí nobilissimo spirito; il quale cosí come affaticandosi per lasciar tante memorie di sé, meritò in terra
nome onorato, ragionevolmente credere si puote che su







nel cielo abbia avuto luogo quieto. dolse infinitamente
alla patria sua, che lo conobbe e lo stimò molto piú morto, <che> non fece vivo; e fu sepellito con onoratissime
esequie et onore in santa maria del fiore, ancora che la
sepoltura sua fusse in santo marco, sotto il pergamo
verso la porta, dove è un’arme con due foglie di fico e
certe onde verdi in campo d’oro per essere discesi i suoi
de ’l ferrarese, da ficaruolo, castello in sul po, che le foglie fanno il cognome del castello, e l’onde, del fiume.
piansero costui infiniti suoi amici artefici, e massime i
piú poveri, quali di continuo beneficò. e cosí cristianamente vivendo, lasciò al mondo odore della bontà sua e
delle egregie sue virtú. parmi che si gli possa attribuire
che da gli antichi greci e da’ romani in qua, non ci sia
stato il piú raro né il piú eccellente di lui; e tanto piú merita lode, quanto né tempi suoi era la maniera todesca in
venerazione per tutta italia, e dagli artefici vecchi esercitata, come in infiniti edifici si vede: san petronio di bologna, santa maria del fiore, in fiorenza la chiesa di
santa croce et orto s. michele e similmente il palazzo e
la loggia de’ signori, la certosa di pavia, il duomo di
siena e quello di pisa, e molti altri edifici che non fa mestiero nominarli. egli ritrovò le cornici antiche, e l’ordine toscano, corinzio, dorico et ionico alle primiere forme restituí. ebbe un discepolo da ’l borgo a buggiano,
detto il buggiano, il quale fece l’acquaio della sagrestia
di santa reparata con certi fanciulli che gettano acqua,
e fece di marmo la testa del suo maestro ritratta di naturale, che fu posta dopo la sua morte in santa maria del
fiore alla porta a man destra, entrando in chiesa; dove
ancora è il sottoscritto epitaffio, messovi dal publico per
onorarlo dopo la morte, cosí come egli vivo aveva onorato la patria sua:
d<evs> s<anctvs>
qvantvm philippvs architectvs arte daedalea






valverit cvm hvivs celeberrimi templi mira testvdo
tvm plvres aliae divino ingenio ab eo adinventae
machinae docvmento esse possvnt. qvapropter ob
eximias svi animi dotes singvlaresqve virtvtes eivs
b<onae> m<emoriae> corpvs xv calend<as> maias
anno mccccxlvi hac hvmo svpposita
grata patria sepeliri ivssit.

altri nientedimanco per onorarlo ancora maggiormente, gli hanno aggiunto questi altri due:
philippo brvnellesco antiqvae architectvrae
instavratori s<enatvs> p<opvlvs> q<ve>
f<lorentinvs> civi svo benemerenti p<osvervnt>.
pippo
tal sopra sasso, sasso
di giro in giro eternamente io strvssi:
che cosi passo passo
alto girando a ’l ciel mi ricondvssi.







donato
scultore fiorentino
gli scultori che noi abbiamo chiamati vecchi, ma non
antichi, sbigottiti dalle molte difficultà della arte, conducevano le figure loro sí mal composte di artifizio e di
bellezza, che o di metallo o di marmo che elle si fussino,
altro non erano però che tonde; sí come avevano essi ancora tondi gli spiriti e gli ingegni stupidi e grossi. e nasceva tutto da questo che, ritraendosi, esprimevano se
medesimi e se medesimi assomigliavano. e cosí le povere cose loro erano in tutto prive de la perfezzione del disegno e della vivezza, essendo veramente al tutto impossibile che chi non ha una cosa la possa dare. per la qual
cosa, la natura giustamente sdegnata, per vedersi quasi
beffare da le strane figure che costoro lasciavano al
mondo, deliberò far nascere chi, operando, riducesse ad
ottima forma, con buona grazia e proporzione, i male
arrivati bronzi et i poveri marmi da lei come da madre
benigna, et amati e tenuti cari, sí come cose da·llei prodotte con lunga diligenzia e cura grandissima. laonde,
per meglio adempiere la volontà e la deliberazione sua,
colmò donato nel nascere di maravigliose doti; et in
persona quasi di se medesima lo mandò qua giú tra’
mortali, pieno di benignità, di giudizio e di amore. per il
che, degnando egli ciascuno che operasse, o con diletto
fare altrui operare si ingegnasse, lasciò sempre godere
de le sue fatiche non solamente gli amici suoi, ma e chi
non lo conosceva ancora. né regnò tirannia alcuna nella
virtú che gli diede il cielo, riserrandosi a lavorare per le
buche, acciò che i modi della bella maniera sua non gli
fussino veduti operare; anzi lavorò egli sempre le cose
sue apertissimamente, sí che ognuno le poté vedere. fu
sí grato, sí piacevole e tanto onesto in ciascuna sua azzione, che se il secol d’oggi lo pregia e venera cosí mor-







to, molto maggiormente lo adorerebbe se e’ fusse vivo.
atteso che, dove i moderni artefici sono oggi, per lo piú
tutti pieni di invidia e di superbia, mescolata con una vana ambizione insolente, donato era benigno, cortese,
umile e senza alcuna riputazione; dove questi nuocono
al prossimo, si sforzava egli giovargli sempre, lodando
modestamente e con giudizioso respetto le cose de’ suoi
artefici. felicissimi giorni e beati secoli che vi godeste
tanta virtú e tanta bontà quando gli artefici buoni erano
padri, amici, maestri e compagni a chi voleva imparare!
dicevano, ciò è mostravano gli errori a chi operava, ma
dolcemente, e quando si poteva ancora ripararvi: ma
non vi essendo riparo alcuno, non publicavano l’altrui
vergogne. usavano insieme da fratelli, con caritativa
amorevolezza, e sempre nelle occorrenze loro si giovavano l’uno all’altro. onde piacque al cielo, in questo secolo pieno di bontà, mandar donato a operare in terra, acciò, trovando gli artefici buoni, trovasse ancora gli
uomini volenterosi di farlo operare. nacque donato
l’anno mxxxlxxxiii nella città di fiorenza, e da’ suoi
cittadini e da gli artefici suoi, donatello per lo piú fu
chiamato, et in molte opere ancora si sottoscrisse cosí.
fu scultor raro e statuario maraviglioso, pratico ne gli
stucchi e valente, e nella prospettiva e nella architettura
similmente molto stimato. ma nelle cose sue, di grazia,
di bontà e di disegno e di pratica divenne tale, che osservando le vestigia dell’antica maniera de gli eccellenti
greci e de’ romani, tanto simile in essa apparí, che senza dubbio si ammira per uno de’ maggiori ingegni che
piú si accostasse alle vere difficultà, di coloro che perfettamente l’hanno mostrate, sí come appare in tutte lo
opere sue. onde veramente se gli dà grado del primo,
che mettesse in buono uso la invenzione delle storie, ne’
bassi rilievi, i quali da lui furono talmente operati, che
alla considerazione perfetta di facilità e di magisterio
mostrò sapergli con intelligenzia e con bellezza piú che







ordinaria. perché operando, nonché alcuno artefice allora lo vincesse, ma nell’età nostra ancora non è chi lo
abbia paragonato. fu allevato da fanciullezza in casa
ruberto martelli, e per le buone qualità e per lo studio
dalla virtú sua, non solo meritò d’essere amato da lui,
ma ancora da tutto il parentado suo e da essi favorito.
lavorò nella gioventú sua molte cose delle quali, per le
molte che ne fece, non si tenne molto gran conto. ma
quello che gran nome gli diede e che conoscer lo fece, fu
una nunziata di pietra di macigno, che in santa croce
di fiorenza fu posta allo altare et alla cappella de’ cavalcanti, nella quale opera fece uno ornamento di componimento alla grottesca, con basamento vario et attorto e
finimento a quarto tondo, con sei putti che reggono alcuni festoni, i quali putti finse che per aver paura dell’altezza, tenendosi abbraciati l’un l’altro, s’assicurano. ma
molto piú ingegno et arte mostrò ancora nella figura della vergine, la quale, impaurita dello improviso apparire
dello angelo, muove timidamente ma con dolcezza la
sua persona quasi a la fuga, e da l’altra parte con bellissima grazia et onestà si rivolge a chi la saluta. di maniera
che e’ se le scorge nel viso quella umiltà e gratitudine
somma, che del non aspettato dono tanto piú si debbe a
chi te lo dona, quanto piú il dono è maggiore. dimostrò
oltra questo donato ne’ panni della madonna e dello
angelo, con lo essere bene rigirati e maestrevolmente
piegati, cercare lo ignudo delle figure, come e’ cercava
di discoprire la bellezza degli antichi, stata nascosa già
cotanti anni. e mostrò tanta facilità e magisterio in questa opera, che non manco fa stupire nel vedervi la brevità del fare, quanto fa piú il conoscere l’artificio e la
dottrina dello averla saputa fare. nella chiesa medesima
sotto il tramezzo a lato alla storia di taddeo gaddi, fece
un crocifisso di legno, e lavorandolo con fatiche straordinarie, parendogli di avere fatto una opera lodatissima,
chiamò per il primo filippo di ser brunellesco, che era







domestico amico suo, che lo venisse a vedere. e di compagnia a casa inviatosi con esso, incominciò per la via
donato a mostrare le difficultà che hanno coloro i quali
a fine conducono una opera degna di lode, e quanti son
quegli che fuggono la via delle fatiche; e cosí in casa entrati, e visto filippo l’opera di donato, pensando veder
meglio, si tacque et alquanto sorrise. vedendo questo,
donato lo scongiurò per l’interesso dell’amicizia, che la
opinione sua ne dicesse, perché, essendo soli, liberamente far lo poteva. laonde filippo, liberalissimo essendo, non gliene fu avaro, dicendogli che gli pareva
ch’egli avesse messo in croce un contadino e non il corpo di cristo, il quale fu delicatissimo di membra e
d’aspetto gentile ornato. udendosi morder donato piú
a dentro che non pensava, et avendo creduto sentirne il
contrario, gli rispose: «se cosí facil fosse a fare come a
giudicare, il mio cristo ti parrebbe cristo e non contadino, però piglia del legno e prova a fare ancor tu». tacque filippo senza piú far motto a donato, et a casa tornatosi, ordinò di fare un cristo di legno alla misura di
quello che aveva fatto donato; e senza farlo sapere altrui, molti mesi dietro a esso consumò, cercando avanzar donato, acciò il giudicio che dato gli aveva, perfetto
et intero si rimanesse. finito che l’ebbe, andò filippo
per donato, e mostrando che fosse a caso, seco lo invitò
a desinare come spesso erano usati di fare insieme. e nel
passare per mercato vecchio, filippo comperò formaggio, uova e frutte, e con queste cose inviò donato a casa,
dandogli la chiave dell’uscio; et in questo mezzo fatto
sembiante fermarsi per il pane al fornaio, tanto indugiò
che donato a casa fu giunto. il quale arrivato a casa et
aperta la porta et in terreno entrato, vide il crocifisso di
filippo, a un buon lume posto, di perfezzione e sí maravigliosamente finito, che di stupore e di terror ripieno,
ne rimase vinto talmente, che la tenerezza dell’arte e la
bontà di quella opera gli aperse le mani, con le quali







strette teneva il grembiule pieno di quelli frutti et uova e
formaggio, sí che il tutto si versò in terra e si fracassò.
sopragiuntolo filippo et immobile trovandolo, considerò che sí come lo stupor dell’opera gli aveva aperto le
mani, cosí dovesse il core e l’animo il medesimo aver fatto. onde ridendo gli disse: «che fai tu con mandare male e versar ciò che desinare dobbiamo?» rispose donato: «io per me ho la mia parte avuto stamane, perché
attendi tu a raccor la tua; imperoché conosco e veramente confesso ch’a te è conceduto fare i cristi et a me i
contadini».
nel tempio di san giovanni di fiorenza fece la sepoltura di papa giovanni coscia, stato disfatto dal concilio
constanziense; la quale gli fu fatta fare da cosimo de’
medici, amicissimo del detto coscia. et in questa fece
donato di sua mano il morto di bronzo dorato e di marmo la speranza e la carità, e michelozzo, creato suo, fece la fede. vedesi nel medesimo tempio e dirimpetto a
questa opera, di mano di donato, una santa maria maddalena di legno in penitenzia, molto bella e molto ben
fatta. et in mercato vecchio, sopra una colonna di granito, una dovizia di macigno forte, tutta isolata, dagli
artefici lodata sommamente. fece in gioventú sua, nella
facciata di santa maria del fiore, un daniello profeta di
marmo, e di marmo medesimamente una statua di braccia quattro che siede, di un san giovan evangelista molto lodata e con semplice vestito abbigliata. e vedesi in
detto luogo sul cantone, per la faccia che rivolta per andare nella via del cocomero, un vecchio fra due colonne, piú simile alla maniera antica ch’alcuna altra cosa
che di suo si possa vedere, conoscendosi nella testa di
quello i pensieri che arrecano gli anni afflitti dal tempo e
dalla fatica. fece nella chiesa di dentro l’ornamento sopra la sagrestia vecchia sopra l’organo, con le figure in
bozze, le quali a guardarle di terra paiono veramente vi-







vere e muoversi, talmente che di lui si può dire che e’ lavorasse tanto col giudicio quanto con le mani.
nella sagrestia nuova ordinò il disegno di que’ fanciulli che tengono i festoni che girano intorno al fregio.
e dicono ancora che il disegno delle figure per farsi di
vetro nell’occhio sotto la cupola, dove è la incoronazione di nostra donna, ha maggior forza in sé che gli altri
da diversi maestri disegnati. a san michele in orto in
detta città lavorò di marmo alla arte de’ beccai la statua
di san piero, figura savissima e mirabile; et all’arte de’
linaiuoli il san marco evangelista, il quale avendo egli
preso a fare insieme con filippo brunelleschi, filippo lo
lasciò poi finire a lui. et esso con tanto giudizio et amore lo lavorò, ch’essendo in terra, e non piacendo a’ consoli di quella arte, fu per non essere posto in opera. per
il che disse donato che e’ lo lasciassero mettere lassú,
ché voleva mostrare, lavorandovi attorno, che un’altra
figura e non piú quella ritornerebbe. e cosí fatto, la turò
per xv giorni, e senza altrimenti toccarla, la scoperse
riempiendo di maraviglia ognuno, e per cosa egregia fu
lodata da tutti.
all’arte de’ corazzai fece una figura di san giorgio
armato, vivissima e fierissima. nella testa della quale si
conosce la bellezza nella gioventú, l’animo et il valore
nelle armi, una vivacità fieramente terribile et un maraviglioso gesto di muoversi dentro a quel sasso. e certo
nelle figure moderne non s’è veduta ancora tanta vivacità, né tanto spirito in marmo, quanto la natura e l’arte
operò con la mano di donato in questo. e nel basamento che il tabernacolo di questo regge, lavorò di marmo
in basso rilievo, quando egli amazzò il serpente, fra le
quali cose è un cavallo molto stimato e molto lodato.
nel frontispizio fece di basso rilievo mezzo un dio padre, e dirimpetto alla chiesa di detto san michele, in
detto oratorio, lavorò di marmo e con l’ordine antico
detto corinzio, fuori d’ogni maniera todesca, il taberna-







colo per l’arte della mercatanzia, per collocare in esso
due statue, le quali non volse fare perché non fu d’accordo del prezzo. queste figure, dopo la morte sua, fece
di bronzo andrea del verrocchio. lavorò di marmo,
nella facciata dinanzi del campanile di santa maria del
fiore, quattro figure di braccia cinque, delle quali due,
ritratte da ’l naturale, sono nel mezzo, l’una è francesco
soderini giovane, e l’altra giovanni di barduccio cherichini, oggi nominato il zuccone. la quale per essere tenuta cosa rarissima e bella quanto nessuna che facesse
mai, soleva donato, quando voleva giurare, sí che si gli
credesse, dire: «alla fé ch’io porto al mio zuccone», e
mentre che lo lavorava, guardandolo tuttavia gli diceva:
«favella, favella, che ti venga il cacasangue!» e da la
parte di verso la canonica, sopra la porta del campanile,
fece uno abraam che vuole sacrificare isaac, et un altro
profeta; le quali figure furono poste in mezzo a due altre
statue. fuse per la signoria di quella città un getto di
metallo, che fu locato in piazza in uno arco della loggia
loro, et è giudit che ad oloferne taglia la testa, opera di
grande eccellenzia e di magisterio, la quale, a chi considererà la semplicità del di fuori, nello abito e nello
aspetto di giudit, manifestamente scuopre nel di dentro
l’animo grande di quella donna e lo aiuto di dio, sí come nella aria di esso oloferne, il vino et il sonno e la
morte nelle sue membra, che per avere perduti gli spiriti
si dimostrano fredde e cascanti. questa fu da donato
talmente condotta, che il getto con sottilità è venuto, e
con pazienzia e con grandissimo amore; et appresso fu sí
rinetta, che maraviglia grandissima è a vederla. similmente il basamento di granito con semplice ordine si dimostra ripieno di grazia et a gli occhi grato in aspetto. e
sí di questa opra si sentí sodisfare, che piú che all’altre il
nome suo gli parve di dovervi imprimere, scrivendovi:
donatelli opus. trovasi di bronzo, nel cortile del palazzo
di detti signori, un david ignudo quanto il vivo, ch’a







golia ha troncato la testa, et alzando un piede, sopra esso lo posa, et ha nella destra una spada. et è la figura in
sé tanto naturale nella vivacità e nella morbidezza, che
impossibile pare a gli artefici che ella non sia formata sopra il vivo. stava già questa statua nel cortile di casa medici, e per lo essilio di cosimo in detto luogo fu portata.
è posto ancora nella sala dove è l’oriuolo di lorenzo
della volpaia, da la mano sinistra, un david di marmo,
che tiene fra le gambe la testa morta di golia sotto i piedi, e con una fromba che ha in mano, quella ha percossa. in casa medici, nel primo cortile, sono otto tondi di
marmo, dove sono ritratti cammei antichi e rovesci di
medaglie et alcune storie fatte da lui molto belle; i quali
sono murati nel fregio, fra le finestre e l’architrave, sopra gli archi delle logge. similmente la restaurazione
d’un marsia di marmo bianco antico, posto all’uscio del
giardino; et una infinità di teste antiche poste sopra le
porte, restaurate e da lui acconce con ornamenti d’ali e
di diamanti, impresa di cosimo, di stucchi benissimo lavorati. fece di granito un bellissimo vaso che gettava acqua; et al giardino de’ pazzi in fiorenza, un altro simile
ne lavorò che medesimamente getta acqua. sono in detto luogo madonne di marmi e di bronzi di basso rilievo,
et altre storie di marmi, di figure bellissime e di schiacciato rilievo maravigliose. e fu tanto l’amore che cosimo portò alla virtú di donato, che di continuo lo faceva
lavorar; et allo incontro ebbe tanto amore verso cosimo
donato, ch’ad ogni minimo suo cenno indovinava tutto
quel che voleva, e di continuo lo ubbidiva. dicesi che un
mercante genovese fece fare a donato una testa di bronzo quanto il vivo, bellissima, e per portarla lontano sottilissima di metallo, e che per mezzo di cosimo tale opra
gli fu allogata. finitala adunque, volendo il mercante sodisfarlo, gli parve che donato troppo ne chiedesse, perché fu rimesso in cosimo il mercato, e fatta portare in
sul cortile di sopra ch’è in detta casa e fu posata fra’







merli che voltano su la strada, acciò che meglio veder la
potessino. cosmo, volendo accomodare la differenza,
trovò il mercante molto lontano da la chiesta di donato,
perché, voltatosi, disse ch’era troppo poco. laonde il
mercante, parendogli troppo, diceva che in un mese o
poco piú lavorata l’aveva donato, e che gli toccava piú
d’un mezzo fiorino per giorno. si volse allora donato
con collera, parendogli d’essere offeso troppo, e disse al
mercante che in un centesimo d’ora averebbe saputo
guastare la fatica e ’l valore d’uno anno; e, dato d’urto
alla testa, subito su la strada la fece ruinare, della quale
se ne fer molti pezzi, dicendogli che ben mostrava d’essere uso a mercatar fagiuoli e non statue. perché egli
pentitosi, gli volle dare il doppio piú, perché la rifacesse,
e donato non volse per sue promesse, né per prieghi di
cosimo, rifarla già mai.
sono nelle case de’ martelli di molte storie di marmi e
di bronzi, infra gli altri, un david di braccia tre, et infinite cose da lui, in fede della servitú e dell’amore ch’a tal
famiglia portava, donate liberalissimamente; e particularmente un san giovanni tutto tondo di marmo, finito
da lui, di tre braccia d’altezza, cosa rarissima oggi in casa gli eredi di ruberto martelli, da esso in presente ricevuto, del quale fu fatto un fideicommisso, che né impegnare né vendere né donare si potesse, senza gran
pregiudicio per testimonio e fede delle carezze usate da
loro a donato, e da esso a loro, in riconoscimento de la
virtú sua, la quale per la protezzione e per il comodo
avuto da loro aveva imparata. fece ancora a napoli una
sepoltura di marmo per uno arcivescovo, da fiorenza
mandatavi per acqua, posta in santo angelo di seggio di
nido, nella quale son tre figure tonde, che la cassa del
morto con la testa reggono, e nel corpo della cassa una
storia di basso rilievo sí maravigliosa, che infinite lode se
ne convengono. lavorò nel castello di prato il pergamo
di marmo dove si mostra la cintola, nello spartimento







del quale un ballo di fanciulli intagliò sí belli e sí mirabili, che si può dire che non meno mostrasse la perfezzione dell’arte in questo che e’ si facesse nelle altre cose. di
piú fece, per reggimento di detta opera, due capitelli di
bronzo, uno de i quali vi è ancora, e l’altro da gli spagnuoli, che quella terra misero a sacco, fu portato via.
avvenne che in quel tempo la signoria di vinegia,
sentendo la fama sua, mandò per lui acciò che facesse la
memoria di gattamelata nella città di padova, che fu il
cavallo di bronzo su la piazza di santo antonio, nel quale si dimostra lo sbuffamento et il fremito del cavallo et
il grande animo e la fierezza vivacissimamente espressa
dalla arte nella figura che lo cavalca. e dimostrossi donato tanto mirabile nella grandezza del getto in proporzioni et in bontà, che veramente si può aguagliare a ogni
antico artefice, in movenzia, in disegno, in arte, in proporzione et in diligenza. perché non solo fece stupire allora que’ che lo videro, ma ogni persona che al presente
lo può vedere. per la qual cosa cercarono i padovani
con ogni via di farlo lor cittadino, e con ogni sorte di carezze fermarlo. e per intrattenerlo gli allogarono a la
chiesa de’ frati minori, nella predella dello altar maggiore, le istorie di santo antonio da padova, le quali sono di basso rilievo e talmente con giudicio condotte, che
gli uomini eccellenti di quella arte ne restano maravigliati e stupiti, considerando in esse i belli e variati componimenti, con tanta copia di stravaganti figure e prospettive diminuite. similmente nel dossale dello altare fece
bellissime le marie che piangono il cristo morto. et in
casa d’un de’ conti capo di lista, lavorò una ossatura
d’un cavallo di legname che senza collo ancora oggi si
vede; per lo quale le commettiture sono con tanto ordine fabbricate, che chi considera il modo di tale opera,
giudica il capriccio del suo cervello e la grandezza dello
animo di quello.
in un monastero di monache fece un san sebastiano







di legno, a’ preghi d’un capellano loro amico e domestico suo, che era fiorentino; il quale gliene portò uno che
elle avevano vecchio e goffo, pregandolo che e’ lo dovessi fare come quello. per la qual cosa, sforzandosi donato
di imitarlo, per contentare il capellano e le monache,
non poté far sí che ancora che quello che goffo era imitato avesse, non facesse nel suo la bontà e l’artificio usato. in compagnia di questo, molte altre figure di terra e
di stucco fece; et in un cantone di un pezzo di marmo
vecchio, che le monache in un loro orto avevano, ricavò
una molto bella nostra donna. e similmente per tutta
quella città sono opre di lui infinitissime. onde essendo
per miracolo quivi tenuto e da ogni intelligente lodato,
si deliberò di voler tornare a fiorenza, dicendo che se
piú stato vi fosse, tutto quello che sapeva dimenticato
s’averebbe, essendovi tanto lodato da ognuno; e che volentieri nella sua patria tornava, per esser poi colà di
continuo biasmato; il quale biasmo gli dava cagione di
studio, e consequentemente di gloria maggiore. per il
che, di padova partitosi, nel suo ritorno a vinegia, per
memoria della bontà sua, lasciò in dono alla nazione fiorentina, per la loro cappella ne’ frati minori, un san
giovanbatista di legno, lavorato da lui con diligenzia e
studio grandissimo.
nella città di faenza lavorò di legname un san giovanni et un san girolamo, non punto meno stimati che
l’altre cose sue. appresso, ritornatosene in toscana, fece nella pieve di monte pulciano una sepoltura di marmo con una bellissima storia; et in fiorenza, nella sagrestia di san lorenzo, un lavamani di marmo, nel quale
lavorò parimente andrea verrocchio. et in casa di lorenzo della stufa fece teste e figure molto pronte e vivaci. partissi poi da fiorenza, et a roma si trasferí, cercando volere imitare le cose de gli antichi piú ch’e’ poteva, e
quelle studiando, lavorò di pietra in quel tempo un tabernacolo del sacramento che oggi dí si truova in san







pietro. ritornando a fiorenza, e da siena passando, tolse a fare una porta di bronzo per il batisteo di s. giovanni, et avendo fatto il modello di legno e le forme di
cera quasi tutte finite, et a buon termine con la cappa
condottele per gittarle, vi capitò bernardetto di mona
papera orafo fiorentino, amico e domestico suo, il quale
tornava da roma, et era persona molto intendente e di
bonissimo ingegno in tale arte. costui, poco amico de’
sanesi, vedendo preparata cosí bella opera ad onore di
quella città, commosso da invidia e malignità, cominciò
con molte ragioni a persuadere a donato che non solamente e’ non dovesse finire tale opera, ma guastare ancora e spezzare tutto quello che egli aveva fatto. e non
restando giorno né notte da questa empia persuasione,
lo condusse pur finalmente, dopo una lunghissima resistenzia, a macchiare la chiarissima bontà sua con questo
errore. avendoli dunque già persuaso bernardetto, che
il guastare le sole fatiche sue non ancora messe in opera,
non era uno ingiuriare i sanesi, ma solamente se stesso,
et in una cosa usitatissima, essendo lecito ad ogni artefice rimutare disegno e concetti, aspettarono un giorno di
festa che i garzoni erano andati a spasso, e spezzarono
tutte le forme con grandissimo dolore di donato. e subitamente messasi la via fra i piedi, se ne fuggirono a
fiorenza. i garzoni tornati, trovando spezzato e fracassato ogni cosa, e non rivedendo donato, sentendo che e’
se ne era andato a fiorenza, per ritrovarlo si misero in
camino. restò similmente nell’opera del duomo di siena un san giovanni battista di metallo, al quale lasciò
egli imperfetto il braccio destro dal gomito in su, dicendo che non avendolo sodisfatto de lo intero pagamento,
non voleva finirlo se non gli davano il doppio piú di
quello che aveva avuto. di tutti questi disordini fu cagione la malignità di bernardetto, che troppo gagliardamente operò nella semplicità di donatello. il quale troppo piú credendo allo amico che e’ non doveva, tardi si







accorse dello error suo. lavorò nella tornata sua a cosimo de’ medici in san lorenzo la sagrestia di stucco, ciò
è ne’ peducci della volta quattro tondi coi campi di prospettiva, parte dipinti e parte di bassi rilievi di storie de
gli evangelisti. et in detto luogo fece due porticelle di
bronzo di basso rilievo bellissime, con gli apostoli, co’
martiri e co’ confessori; e sopra quelle alcune nicchie
piane, dentrovi nell’una un san lorenzo et un santo
stefano, e nell’altra san cosimo e damiano. nella crociera della chiesa lavorò di stucco quattro santi di braccia cinque l’uno, i quali praticamente sono lavorati. ordinò ancora i pergami di bronzo, dentrovi la passion di
cristo; cosa che ha in sé disegno, forza, invenzione et
abbondanza di figure e casamenti, i quali non potendo
egli piú per vecchiezza lavorare, finí bertoldo suo creato
et a ultima perfezzione li ridusse. a santa maria del fiore fece due colossi di mattoni e di stucco, i quali son
fuora della chiesa, posti in su i canti delle cappelle per
ornamento. sopra la porta di santa croce si vede ancor
oggi, finito di suo, un san lodovico di bronzo di cinque
braccia, del quale, essendo incolpato che fosse goffo e
forse la manco buona cosa che avesse fatto mai, rispose
che a bello studio tale l’aveva fatto, essendo egli stato un
goffo a lasciare il reame per farsi frate. insomma donato
fu tale e tanto mirabile in ogni azzione, che e’ si può dire
che in pratica, in giudicio et in sapere, sia stato de’ primi
a illustrare l’arte della scultura e del buon disegno ne’
moderni; e tanto piú merita commendazione, quanto nel
tempo suo le antichità non erano scoperte sopra la terra,
da le colonne, i pili e gli archi trionfali in fuora. et egli
fu potissima cagione che a cosimo de’ medici si destasse la volontà dello introdurre a fiorenza le antichità che
sono et erano in casa medici, e quelle tutte di sua mano
acconciò. era liberalissimo, amorevole e cortese, e per
gli amici migliore che per se medesimo; né mai stimò danari, tenendo quegli in una sporta con una fune al palco







appicati, onde ogni suo lavorante et amico pigliava il suo
bisogno, senza dirgli nulla. passò la vecchiezza allegrissimamente, e venuto in decrepità, ebbe ad essere soccorso
da cosimo e da altri amici suoi, non potendo piú lavorare. dicesi che venendo cosimo a morte lo lasciò raccomandato a piero suo figliuolo, il quale, come diligentissimo esecutore della volontà di suo padre, gli donò un
podere in cafaggiuolo, di tanta rendita che e’ ne poteva
vivere comodamente. di che fece donato festa grandissima, parendoli essere con questo piú che sicuro di non
avere a morir di fame. ma non lo tenne però uno anno
che, ritornato a piero, glie lo rinunziò per contratto publico, affermando che non voleva perdere la sua quiete
per pensare alla cura familiare et alla molestia del contadino, il quale ogni terzo dí gli era intorno; quando perché il vento gli aveva scoperto la colombaia, quando
perché gli erano tolte le bestie dal comune per le gravezze, e quando per la tempesta che gli aveva tolto il vino e
le frutte. delle quali cose era tanto sazio et infastidito,
che e’ voleva innanzi morire di fame che avere a pensare
a tante cose.
rise piero de la semplicità di donato, e per liberarlo
di questo affanno, accettato il podere, che cosí volle al
tutto donato, gli assegnò in su ’l banco suo una provisione della medesima rendita, o piú, ma in danari contanti, che ogni settimana gli erano pagati per la rata che
gli toccava; de ’l che egli sommamente si contentò. e
servitore et amico della casa de’ medici, visse lieto e senza pensieri tutto il restante della sua vita, ancora che
condottosi ad lxxxiii anni, si trovasse tanto parletico
che e’ non potesse piú lavorare in maniera alcuna, e si
conducesse a starsi nel letto continovamente, in una povera casetta che aveva nella via del cocomero, vicino alle monache di san niccolò. dove, peggiorando di giorno in giorno e consumandosi a poco a poco, dicono
alcuni che e’ non si poteva però indurlo né con preghi,







né con consigli, o admonizioni di chi teneva la cura del
governarlo, a confessarsi e communicarsi ad usanza di
buon cristiano. non perché e’ non fusse e buono e fedele, ma per quella somma straccurataggine che ebbe sempre in ogni sua cosa fuori che nella arte. la qual cosa intendendo filippo di ser brunellesco amicissimo suo,
venutolo a visitare, dopo alcuni ragionamenti gli disse:
«donato, fratello carissimo, io veggo la tua vecchiezza
averti condotto assai vicino a quel fine dove arriva ciascuno che nasce; per il che, dovendo noi piú che gli altri
conoscere la bontà di dio, per lo ingegno che e’ ci ha
dato, e per lo onore che ci è stato fatto sopra gli altri uomini, voglio per ricordanza della tanta nostra amicizia
un servizio da te avanti la morte, il quale non voglio io
che tu mi nieghi in maniera alcuna». donato che amò
sempre filippo cordialmente e conosceva la sua virtú,
disse che e’ chiedesse sicuramente, che non mancherebbe di satisfargli. soggiunseli filippo allora che, per salute sua e per isgannare infiniti che avevano opinione che
tutti gli ingegni elevati e begli fussino eretici, e non credessino da ’l tetto in su, voleva che egli si confessasse e
comunicasse; e che se pure non lo voleva fare per amor
suo, lo facesse almeno per amor di chi rimaneva vivo
nella arte; acciò che e’ non fusse rimproverato loro con
lo esemplo di lui che e’ non credessino in cristo. parve
strana a donato questa dimanda, ma non potendo mancare a filippo, si confessò e communicò e ricevé tutti i
sagramenti con grandissima divozione. cosí dicono alcuni de la morte di donatello, ancora che manifestamente si conosca il tutto essere finzione; sí perché e’ fu
veramente fedele e buono, e sí perché filippo morí anni
xx prima di lui, come nel publico epitaffio suo si vede in
santa maria del fiore. laonde bisogna dire, o che questo advenisse in qualche infermità particulare e non nella morte, o piú tosto che tutto è falso et un mero trovato
di chi ha voluto cardar gli artefici.







morissi donato il dí xiii di dicembre mcccclxvi, e fu
sotterrato nella chiesa di san lorenzo vicino alla sepoltura di cosimo, come egli stesso aveva ordinato, a cagione che cosí gli fusse vicino il corpo già morto, come vivo
sempre gli era stato presso con l’animo. dolse infinitamente la morte sua a’ cittadini, a gli artefici et a chi lo
conobbe vivo. laonde per onorarlo piú nella morte che
e’ non avevano fatto nella vita, gli fecero esequie onoratissime nella predetta chiesa; accompagnandolo tutti i
pittori, gli architetti, gli scultori, gli orefici e quasi tutto
il popolo di quella città. la quale non cessò per lungo
tempo di comporre in sue lodi varie maniere di versi in
diverse lingue, de’ quali a noi basta por questi soli.
scvltvra h<oc> m<onvmentvm> a florentinis fieri
volvit donatello vtpote homini qvi ei qvod iam
div optimis artificibvs mvltisqve saecvlis tvm
nobilitatis tvm nominis acqvisitvm fverat
inivriave tempor<vm> perdiderat ipsa ipse vnvs vna
vita infinitisqve operibvs cvmvlatiss<imis>
restitverit et patriae benemerenti hvivs
restitvtae virtvtis palman reportarit

excudit nemo spirantia mollius aera:
vera cano: cernes marmora viva loqui.
graecorum sileat prisca admirabilis aetas
compedibus statuas continuisse rhodon.
nectere namque magis fuerant haec vincula digna
istius egregias artificis statuas.
quanto con dotta mano alla scultura
già fecer molti, or sol donato ha fatto:
renduto ha vita a’ marmi, affetto et atto.
che piú, se non parlar, può dar natura?







delle opere di costui restò cosí pieno il mondo, che
bene si può affermare con la verità, nessuno artefice
aver mai lavorato piú di lui. imperoché, dilettandosi
d’ogni cosa, a tutte le cose mise le mani, senza guardare
che elle fossero o vili o di pregio, faccendo insino a l’armi di pietra, et ogni lavoro basso e meccanico. e fu
nientedimanco necessariissimo alla scultura il tanto operare di donato in qualunque spezie di figure tonde,
mezze, basse e bassissime. perché sí come ne’ tempi
buoni degli antichi greci e romani, i molti la fecero venir perfetta, cosí egli solo con la moltitudine delle opere,
la fece ritornare perfetta e maravigliosa nel secol nostro.
laonde gli artefici debbono riconoscere la grandezza
della arte, piú da costui che da qualunche altro che sia
nato modernamente, avendo egli oltra il facilitare le difficultà della arte, con la copia delle opre sue congiunto
insieme la invenzione, il disegno, la pratica, il giudizio et
ogni altra parte, che da uno ingegno divino si possa o
debbia mai aspettare. fu donato resolutissimo e presto,
e con somma facilità condusse tutte le cose sue, et operò
sempremai assai piú di quello che e’ promise. attribuiscongli alcuni che e’ facesse la testa del cavallo che è a
napoli in casa del conte di matalone; ma non è verisimile che cosí sia, essendo quella maniera antica, e non essendo egli mai stato a napoli.
rimase a bertoldo, suo creato, ogni suo lavoro; e massimamente i pergami di bronzo di san lorenzo, che da
lui furono poi rinetti la maggior parte, e condotti a quel
termine che e’ si veggono in detta chiesa.







michelozzo michelozzi
scultore et architetto fiorentino
se ognuno che ci vive pensasse de le cose che fa, vederne pur finita una parte, sarebbono gli intelletti umani
molto piú svegliati e providi che non sono nelle loro azzioni; e se e’ credessino di avere a vivere quando non
possono poi operare, non si condurrebbono una gran
parte a mendicare nella lor vecchiezza, quello che senza
rispiarmo alcuno consumarono in gioventú e negli altri
tempi seguenti, quando i copiosi e larghi guadagni, accecando il vero discorso, gli facevano spendere oltra il
bisogno e molto piú che non conveniva. imperoché atteso quanto mal volentieri è visto chi da ’l molto è venuto
a ’l poco, per non condursi a termine tale, frenerebbono
piú gli appetiti, e matura e discretamente procederebbono ne’ loro affari, come prudentissimamente fece michelozzo fiorentino, discepolo di donato. costui conoscendo lo errore del maestro suo, che troppo le mani
aperse a lo spendere di quello che in mano gli veniva, fu
bonissimo conservatore e di maniera operò oltra la virtú
sua con la prudenzia del governarsi, che non manco valse alla casa sua l’esser provido e nelle spese temperato,
che il giudizio e l’arte che egli ebbe, che nella sua professione grandemente gli fecer luogo.
attese michelozzo al disegno molto et alla scultura
con donato, e quella fece con bonissima destrezza,
quantunque e’ non desse alle cose sue quella somma
grazia, che sogliono dare coloro che raramente operando son tenuti quasi divini. fece dunque una fede di
marmo posta alla sepoltura di papa giovanni coscia in
san giovanni di fiorenza, della quale donato gli fece il
modello. e nella nunziata, avendo contratto amicizia
con cosimo vecchio de’ medici et avendo molto dato
opera alla architettura, lavorò di marmo la cappella di







essa vergine; e di bronzo gettò un luminario che dinanzi
a quella si vede, e la pila di marmo con un san giovanni
a sommo, e la nostra donna di mezzo rilievo sopra il
desco delle candele. laonde cosimo, cresciutogli lo
amore, da che cosí bene se ne serviva, gli fece fare il modello della casa sua; la quale condusse egli a la perfezzione che ne’ dí nostri si può vedere. nello esilio di cosimo
lo accompagnò a vinegia, e lasciò in quella città molti
modelli di suo. ritornatosi poi a fiorenza, bisognò nel
palazzo della signoria rimettere alcune colonne nel cortile, de le quali a infiniti volsero dar la cura, e dubitando
che ’l palazzo per lo peso non ruinasse, nessun la volse
mai. laonde michelozzo per volersi mostrare animoso
et intendente, quelle con tanta agilità mise, che tale opera gli aggiunse gran fama al nome che aveva prima, di
maniera che, riconosciuto dal publico, fu fatto di collegio. fu chiamato dopo questo a perugia a fare la cittadella vecchia; et a piú signori in italia fece modelli di palazzi e di mura per città e ripari infiniti. et in fiorenza la
casa di giovanni tornabuoni, in sul modello di quella
de’ medici. per cosimo fece ancora di marmo la cappella di san miniato, dove è il crocifisso; e per italia fece
infinite cose di marmo, di bronzo e di legno. a san miniato al tedesco egli e donato insieme lavorarono alcune figure di rilievo; et in lucca fece egli solo una sepoltura di marmo in san martino, dirimpetto al
sacramento. a genova mandò alcune figure, e di ogni
sua fatica fece facultà onesta, che diè comodo alla casa
sua non meno che fama et utile a se medesimo. finalmente divenuto già vecchio, e non operando piú nulla se
non per suo passatempo, fu assalito repentinamente da
una febbre che in pochissimi dí gli tolse la vita, essendo
pure di lxviii anni; et accompagnato da’ suoi piú cari a
la sepoltura, ebbe onorate esequie e grandissimo onore
per le sustanzie ch’aveva lasciate.







giuliano da maiano
scultore et architetto
tutti coloro i quali danno principio alle case loro, alzandole da terra co ’l nome e di poveri ricchi et agiati divenendo, perpetuamente si fanno obligati quegli che di
lor nascono et i discendenti loro. ma le piú volte avviene
a coloro che le ricchezze e ’l nome alle loro case acquistano, che mentre vivono, togliendo a sé per lasciare ad
altri la roba che hanno, non godono essi; et inoltre i loro
discendenti sono appunto il contrario di quel che pensavano che essere dovessero. laonde la maggior pazzia
che possa essere ne i padri di famiglia, è il non lasciare
fare nella fanciullezza il corso della natura a gli ingegni
che gli nascono, et il non esercitargli continuamente in
quella facultà che satisfà e diletta loro. perché il volergli
volgere a quello che non va loro per lo animo, è un cercare manifestamente che e’ non siano mai eccellenti in
cosa nessuna. perché si vede di continuo coloro che non
esercitano le cose che li vanno a gusto, sempre riportarne vergogna; e per l’opposito, quegli che seguitano lo instinto della natura circa delle arti, venir sempre eccellenti in quelle. questo chiaramente si conobbe in giuliano
da maiano, il padre del quale lungamente vivuto nel
poggio di fiesole nella villa detta maiano, con lo esercizio di squadratore di pietre, condottosi finalmente in
fiorenza, si diede a far bottega di pietre lavorate, tenendola sempre fornita di que’ lavori che sogliono improvvisamente il piú delle volte venire a bisogno a chi fabbrica qualche cosa. quivi essendo già di qualche facultà
pure da artefice, gli nacque questo figliuolo, che insino
da la fanciullezza mostrò segni di buono ingegno. la
qual cosa vedendo il padre, et avendo provati pur molti
affanni e disagi nella arte sua, deliberò che il figliuolo attendesse ad altro esercizio di piú guadagno e manco fati-







ca; e per questo desiderando farlo notaio, gli fece apprendere i principii delle lettere; le quali non piacendo
molto a giuliano, si fuggí piú volte da ’l padre, et avendo tutta la sua affezzione alla scultura et alla architettura
contra la volontà de’ suoi, finalmente a quelle si diede. e
venuto co ’l tempo in quelle eccellente, fu chiamato a
napoli, dove fece al re alfonso allora duca di calavria
molte architetture e sculture, ciò è nella sala grande del
castello di napoli sopra una porta di dentro e di fuori
storie di basso rilievo, e la porta del castello di marmo a
ordine corinzio, con infinito numero di figure. diede a
quella opera qualità d’arco trionfale, dove le istorie et alcune vittorie di quel re di marmo sculpí. a poggio reale
ordinò l’architettura di quel palazzo, tenuta sempre cosa
bellissima; et a dipignerlo vi condusse piero del donzello fiorentino e polito suo fratello che in quel tempo era
tenuto buon maestro, il quale dipinse tutto il palazzo di
dentro e di fuori con storie di detto re.
fece giuliano ancora di marmo l’ornamento della
porta capovana, et in quella infinità di trofei variati; per
il che meritò che quel re gli portasse grande amore, e remunerandolo altamente delle fatiche, adagiasse i suoi
descendenti. furono amendue chiamati a loreto e la
chiesa di santa maria per loro disegno si edificò; laonde
vi steron tanto, che la tribuna di essa lasciarono volta e
finita. appresso ritornatisi a napoli per finire l’opre incominciate, gli fu allogato dal re alfonso una porta vicina al castello, dove andavano piú di  figure, le quali
avevano a farsi per benedetto in fiorenza, e per la morte
del re rimasero imperfette. quivi giuliano d’età di 
anni finí la sua vita; e per l’esequie sue, fece vestire il re
ben  uomini a bruno, che l’accompagnarono alla sepoltura, e di piú ordinò che gli fosse fatto un sepolcro di
marmo molto onorato.
rimase polito nello avviamento suo, e seguitando,
diede fine a i canali per condur l’acque di poggio reale







in napoli, et a benedetto fratello di giuliano fece imparare l’arte della scultura. onde dilettandosene egli passò
in eccellenza di gran lunga giuliano suo zio, e fu concorrente nella giovanezza sua d’uno scultore che faceva
di terra, chiamato modanino da modona; il quale dal re
alfonso era tenuto in grandissima venerazione, avendo
egli lavorato una pietà con infinite figure tonde di terra
cotta colorite, le quali con grandissima vivacità si veggono condotte da lui e dal detto re fatte porre nella chiesa
di monte oliveto di napoli, monistero in quel luogo
onoratissimo. fra queste statue volse ritrarre il re, che
in ginocchioni adora tal misterio, il quale si dimostra piú
che vivo. onde modanino fu da lui con grandissimi premi rimunerato. avvenne allora la morte di quel re, per
che polito e benedetto se ne ritornarono a fiorenza, dove brieve tempo si godé polito la patria sua, che venuto
a ’l fine degli affanni se ne andò a giuliano per sempre.
furono le sculture e pitture di costoro circa il mccccxlvii. et a giuliano fu fatto co ’l tempo questo epitaffio:
che ne consola ahime, poi che ci lassa
di sé privi il maian? qvello architetto
il cvi bello operare, il cvi concetto
vitrvvio aggivgne, e di gran lvnga il passa







antonio filarete e simone
scultori fiorentini
se papa eugenio iiii nel tempo che e’ liberò fare di
bronzo la porta di s. piero di roma, avesse fatto diligenzia in cercare di avere uomini eccellenti a questo lavoro,
sí come ne’ tempi suoi agevolmente poteva fare essendo
pur vivi filippo di ser brunellesco, donatello et altri artefici molto rari, non sarebbe condotta quella opera in
cosí sciagurata maniera, come ella si vede ne’ tempi nostri. ma forse intervenne a lui come il piú delle volte
suole advenire ad una buona parte de’ principi, che, o
non si intendono de le opere, o ne pigliano poco diletto.
dove se e’ volessino considerare di quanta importanzia
sia il fare stima delle persone eccellenti e rare nelle cose
publiche, per la fama che se ne acquista, non sarebbono
certo sí straccurati, né essi, né i lor ministri. perché chi si
impaccia con artefici vili et inetti, dà poca vita alla fama
sua; et inoltre vituperando se stesso, fa grandissima ingiuria al publico et al secolo dove egli è nato. credendosi resolutamente per chi vien poi, che se in quella età si
fussino trovati miglior maestri, quel principe arebbe tolto piú tosto i buoni che gli inetti. e nientedimanco sapendo noi la eccellenzia de’ rari ingegni del secol detto,
per testimonio delle verità, sicuramente diciamo che
antonio filarete, avendo molto piú resoluto il modo del
fondere i bronzi che lo essere buono inventore di figure
od ottimo disegnatore di quelle, condusse la detta porta
in compagnia di simone scultore, fratello di donato. il
quale simone cercò con ogni suo ingegno di imitare la
maniera di esso donato, quantunque non gli fusse concesso da la natura il venire a tanta perfezzione. fece simone fatiche veramente eccessive nelle due istorie di
san piero e di san paulo della detta porta; et antonio
nella banda di dentro appiè della medesima fece una







storietta, nella quale ritrasse sé et i discepoli suoi, che
avendo carico uno asino di cose da godere, vanno a
spasso a la vigna. dicesi che in roma condusse ancora
di metallo molte altre cose, e fece di mezzo rilievo in san
pietro infiniti lavori per sepolture di papi; le quali nel
disfare e rifare quella chiesa la maggior parte sono smarrite. in san clemente fecero insieme una sepoltura di
marmo; e simone, retornando a fiorenza, fece alcuni
getti di metallo che andarono in francia. lavorò ancora
nella chiesa degli ermini al canto alla macine un crocifisso da portare a processione, grande quanto il vivo, e
perché e’ fusse piú leggiero, lo fece di sughero. in santa
felicita fece una santa maria maddalena di terra, di
braccia tre e mezzo, in penitenzia, la quale è concordata
di bonissima proporzione e con bellissima notomia ricerca. nella nunziata lavorò in una lapida di marmo
una figura di commesso di chiaro e scuro, imitando la
maniera di duccio sanese, che fu in quel tempo cosa lodata. mandò in arezzo una cappelletta di terra cotta
con una nostra donna, la quale fu posta in pieve ad una
colonna, per un canonico degli scamissi molto amatore
di quella arte. finalmente per le tante fatiche del lavorare, divenuto stanco et infermo, lo anno lv della sua età
rendé la vita a colui che gliene aveva data. la qual cosa
intendendo antonio, che attendeva a finire in roma
l’opere loro, se ne dolse cordialmente, per averlo continuamente conosciuto fedelissimo nella amicizia e prontissimo a qualunque fortuna per i suoi amici. capitò in
questo tempo a roma giovanni fochetta, assai celebrato pittore, che fece nella minerva il papa eugenio, tenuto in quel tempo cosa bellissima, e dimesticossi assai con
antonio. ma non andò però molto avanti la amicizia loro, perché ad antonio una sera che ad una vigna cenavano, calò una scesa impetuosa e tanto crudele, che trovandolo in qualche disordine, lo mandò a quella altra







vita di età d’anni
mcccclii.

lxviii.

furono le loro sculture circa il







pietro della francesca
pittore da ’l borgo san sepolcro
molto sono infelici quelli che esercitandosi negli studii et attendendo il giorno e la notte a descrivere et a dichiarare le cose difficili delle belle arti, per lasciar fama
di sé al mondo, o la infermità proibisce loro il dar fine e
perfezzione alle onorate e somme fatiche, o sopravenendo la morte, la prosunzione di altrui ruba loro i lunghissimi loro sudori, et attribuendosi l’altrui pregio ricuopre
la pelle dello asino con le gloriosissime spoglie del leone.
et avvegna che il tempo che è il padre della verità, o tardi o per tempo la faccia pur ritornare in luce, non è però
che in quel tanto non sia defraudato quello spirito virtuoso de la debita gloria sua; sí come tante decine di anni ne è stalo defraudato pietro della francesca da ’l borgo san sepolcro. il quale, essendo stato tenuto maestro
raro e divino nelle difficultà de’ corpi regolari, e nella
aritmetrica e geometria, sopraggiunto nella vecchiaia
dalla cecità corporale e dalla fine della vita, non possette
mandare in luce le virtuose fatiche sue et i molti libri
scritti da lui, che nel borgo, sua patria, a’ dí nostri ancora si conservano. e colui, che con tutte le forze sue si doveva ingegnare di mantenergli la gloria e di accrescerli
nome e fama, per aver pure appreso da lui tutto quello
che e’ sapeva, non come grato e fedele discepolo, ma come empio e maligno nimico, annullato il nome del precettore, usurpatosi il tutto, dette in luce sotto nome suo
proprio ciò è di fra luca da ’l borgo tutte le fatiche di
quel buon vecchio. il quale, oltra le scienzie dette di sopra, fu eccellente nella pittura e molto onorato et amato
universalmente al pari d’ogni altro della età sua.
costui nacque nel borgo detto, a’ dí nostri fatto città,
e chiamossi della francesca, da ’l nome di sua madre,
per esser quella restatane gravida quando il padre suo si







morí; e per essere stato da lei allevato e nutrito con ogni
sollecitudine e diligenzia, perché e’ potesse venire a ’l
grado che la sua buona sorte gli dava, attese pietro nella
sua giovanezza alle matematiche, et ancora che di anni
xv fusse in diritto ad esser pittore, non si ritrasse già mai
da quelle. anzi, faccendo mirabil frutto et in esse e nella
pittura, fu adoperato da guidobaldo feltro duca vecchio d’urbino in molti disegni. laonde acquistatosi in
quella corte credito e nome, volle farsi conoscer fuori. e
però lavorando et in pesero et in ancona, venne la fama
sua a le orecchie del duca borso; il quale chiamatolo a
ferrara, nel suo palazzo gli fece dipignere molte camere,
rovinate di poi dal duca ercole vecchio per edificarvi a
l’uso moderno, di maniera che in quella città non è rimaso di man sua se non una cappella in santo agostino
lavorata in fresco, e quella stessa per una soverchia umidità assai bene in declinazione. queste opere lo fecero
noto a papa niccola v, il quale condottolo a roma, gli
fece lavorare in palazzo due storie nelle camere di sopra,
a concorrenzia di bramantino da milano; le quali medesimamente furono poi gittate per terra da papa giulio
ii, perché raffaello da urbino vi dipignesse la prigione
di san piero et il miracolo del corporale di bolsena, insieme con alcune che aveva dipinte bramantino da milano, pittore molto eccellente ne’ tempi suoi; del quale
non potendo scrivere la vita o le opere particulari, che
per la mala fortuna sua sono capitate male, mi par debito farne almanco questa memoria in testimonio della sua
virtú. straordinariamente ho sentito lodare costui in alcune teste fatte da lui nella detta istoria da ’l naturale, sí
belle e sí bene condotte, che la sola parola mancava a
dar loro la vita. et ho veduto in milano, sopra la porta
della chiesa di san sepolcro, un cristo morto fatto da
lui in iscorto; nel quale, ancora che tutta la pittura non
sia piú che un braccio di altezza, egli nientedimanco nella brevità dello spazio ha voluto mostrare la lunghezza







dello impossibile con la facilità e virtú dello ingegno
suo. sono ancora di sua mano in detta città, in casa il
marchesino ostanesia, camere e logge con molte storie
lavorate da lui con una pratica resolutissima e con grandissima forza ne gli scorti delle figure. le istorie sono
cose romane accompagnate con diverse poesie. e fuori
di porta versellina, vicino al castello, a certe stalle oggi
rovinate e guaste, alcuni servidori che stregghiavano cavalli, de’ quali ve ne fu uno tanto vivo e tanto ben fatto,
che un altro cavallo, tenendolo per vero, gli tirò molte
coppie di calci.
ma tornando a pietro della francesca, finito in roma
l’opera sua, se ne ritornò a ’l borgo, per la morte della
madre; e nella pieve fece a fresco dentro a la porta del
mezzo due santi, che sono tenuti cosa bellissima. nel
convento de’ frati di santo agostino dipinse la tavola
dello altar maggiore, che fu cosa molto lodata, e lavorò
in fresco una nostra donna della misericordia ad una
loro confraternita; e nel palazzo de’ conservatori una
resurressione di cristo, tenuta delle opere che sono in
detta città e di tutte le sue la migliore. dipinse a santa
maria de loreto, in compagnia di domenico da vinegia. e fu condotto in arezzo da luigi bacci, cittadino
aretino, e dipinse in s. francesco la loro cappella dello
altar maggiore, la volta della quale era cominciata da lorenzo di bicci. nella quale sono le istorie della croce, da
che i figliuoli di adamo, sotterrandolo, gli pongono sotto la lingua il seme dello albero, da ’l quale nasce il predetto legno; sino a la esaltazione di essa croce, fatta da
eraclio imperadore, che portandola su la spalla a piedi e
scalzo, entra con essa in ierusalem; dove sono molte belle considerazioni e molte attitudini degne certo di esser
lodate. come, verbigrazia, gli abiti delle donne della regina saba, condotti con una maniera dolce e molto nuova; molti ritratti di naturale antichissimi e vivissimi; uno
ordine di colonne corinzie divinamente misurate; un vil-







lano che, appoggiato con le mani in su la vanga, sta con
tanta prontezza a udire parlare santa lena, mentre le tre
croci si disotterrano, che e’ non è possibile migliorarlo.
il morto ancora, che al toccare della croce risuscita; e la
letizia di santa lena, con la maraviglia de’ circunstanti
che si inginocchiano ad adorare. ma sopra ogn’altra
considerazione e di ingegno e di arte, è lo avere dipinto
la notte et uno angelo in iscorto che, venendo a capo a lo
ingiú a portare il segno della vittoria a gostantino, che
dorme in un padiglione guardato da un cameriere e da
alcuni armati oscurati dalle tenebre della notte, con la
stessa luce sua illumina il padiglione, gli armati e tutti i
dintorni, con grandissima discrezione: perché pietro fa
conoscere in questa oscurità quanto importi lo imitare le
cose vere, e lo andarle togliendo da ’l proprio. il che
avendo egli fatto benissimo, ha dato cagione a’ moderni
di seguitarlo e di venire a quel grado sommo, dove si
veggono oggi le cose. in questa medesima istoria espresse egli efficacemente in una battaglia grandissima la
paura, l’animosità, la destrezza, la forza, gli affetti e gli
accidenti eccellentemente considerati in coloro che
combattono con una strage quasi incredibile di feriti, di
cascati e di morti. ne’ quali, per aver pietro contraffatto
in fresco l’armi che lustrano, merita giustamente lode
grandissima. sí come e’ la merita ancora per aver fatto
nella altra faccia della cappella dove è la fuga e la sommersione di massenzio, un gruppo di cavagli in iscorto,
sí maravigliosamente condotti, che respetto a que’ tempi
si possono chiamare troppo begli e troppo eccellenti.
fece in questa medesima istoria uno mezzo ignudo vestito a la saracina, in su un caval secco molto bene ritrovato di notomia, poco nota nella età sua. e meritò per
questa opera che luigi bacci, da lui con carlo et altri
suoi fratelli e molti aretini che fiorivano allora nelle lettere, quivi intorno a la decollazione d’un re tutti ritratti
di naturale, largamente lo premiasse e di esser poi sem-







pre e riverito et amato in quella città che egli aveva tanto
illustrata. dilettossi molto costui di far modelli di terra,
et a quelli metter sopra de’ panni molli, per ritrarli con
infinità di pieghe. fece nel vescovado di detta città una
santa maria maddalena a fresco, allato a la porta della
sagrestia; e nella pieve un san bernardino in una colonna, ch’è tenuto cosa bellissima. alla compagnia della
nunziata in detta città fece il segno da portare a processione; et a santa maria delle grazie fuor della terra, in
testa ad un chiostro, in una sedia tirata in prospettiva,
un san donato; et in san bernardo, monaci di monte
oliveto, una figura di san vincenzo in una nicchia in alto in muro, ch’è di grandissimo rilievo a tal cosa, che
bellissima da gli artefici è stimata. dipinse a sargiano,
luogo de’ frati del zoccolo di san francesco fuor
d’arezzo, una cappella dove è un cristo nello orto che
ora di notte, che bellissimo si tiene.
egli fu studiosissimo nell’arte, e nella prospettiva valse tanto, che nessuno piú di lui fu mirabile nelle cose
della cognizione di euclide, e tutti i miglior giri tirati ne’
corpi regolari egli meglio ch’altro geometra intese, et i
maggiori lumi che di tal cose ci sieno, ci sono di man
sua; perché maestro luca da ’l borgo frate di san francesco che sopra i corpi regolari della geometria scrisse,
fu suo discepolo. e vedendo in vecchiezza pietro che
aveva composto di molti libri, maestro luca facendoli
stampare, tutti gli usurpò per se stesso, come già s’è detto di sopra, sí come quello a cui erano pervenuti nelle
mani dopo la morte di maestro pietro. lavorò ancora in
perugia molte cose che per quella città si veggono. fu
grandissimo compagno et amico di lazaro vasari aretino, il quale sempre la sua maniera imitò, e bonissimo
maestro fu tenuto di figure piccole.
furono discepoli di pietro, lorentino d’angelo aretino, il quale imitando quella maniera, fece in arezzo
molte pitture, e quelle che cominciate aveva pietro a ul-







tima fine ridusse; come ancora nel chiostro di santa maria delle grazie fuor di arezzo, vicino al san donato che
pietro vi lavorò, son le storie di san donato da laurentino lavorate in fresco. dipinse in santo agostino et in
san francesco in arezzo cappelle; e per la città
molt’opere similmente, e fuori per il contado fece moltissime figure per aiutare la famiglia sua che era in quei
tempi molto povera. dicesi che, sendo vicino a carnovale, i suoi figliuoli lo pregavano che amazzasse il porco,
per essere cosí costume in quel paese; e non avendo lorentino il modo, lo molestavano que’ fanciulli dicendo:
«voi non avete danari, padre, come faremo a comperare
il porco?» lorentino rispondeva: «qualche santo ci aiuterà». perché lo replicò piú volte, e non comparendo il
modo e passando la stagione, pur finalmente venne un
contadino da la pieve a quarto, che aveva a sodisfare un
boto, di far dipignere la imagine di san martino, ma non
aveva altro che un porco il quale valeva cinque lire.
trovò lorentino e gli disse che aveva a far questa opra,
e che altro assegnamento non aveva che ’l porco; perché
convenutisi, gli fece il lavoro et egli a casa il porco ne
menò, dicendo a’ figliuoli che san martino lo aveva aiutato. fu suo discepolo un piero da castel della pieve,
che fece al borgo uno arco sopra santo agostino, e dipinse in arezzo nelle monache si santa caterina un santo urbano papa, oggi ito per terra per rifar la chiesa. similmente fu suo creato luca signorelli da cortona, il
quale grandissimo onore piú de gli altri gli fece. furono
le pitture di maestro pietro borghese l’anno mcccclviii.
dicesi che per un male di cattarro che gli venne di età
d’anni lx accecò, e fino a gli anni lxxxvi sempre orbo
visse. lasciò pietro nel borgo bonissime facultà e case
ch’egli aveva edificate, le quali per le parti furono arse e
distrutte l’anno mdxxxvi. la morte sua dolse molto a’
suoi cittadini, che onoratamente lo sepelirono nella pieve, oggi vescovado di quella città; e meritò titolo da gli







artefici de ’l miglior geometra che si trovasse ne’ tempi
suoi, per il che forse hanno le sue prospettive piú moderna maniera e disegno e grazia migliori de l’altre. costui fu investigatore di molti modi brevi, e redusse a facilità quasi tutte le difficultà delle cose geometriche;
come apertamente si può vedere per i libri delle sue
compo<si>zioni, conservati la maggior parte nella libreria del ii federigo duca di urbino; i quali oltra la fama
della pittura hanno arrecato a pietro nome immortale.
per il che non è poi mancato chi lo abbia onorato di
questi versi:
pietro della francesca

geometra e pittor, penna e pennello
cosí ben misi in opra; che natura
condannò le mie luci a notte scura
mossa da invidia: e de le mie fatiche
che le carte allumar dotte et antiche,
l’empio discepol mio fatto si è bello.







fra’ giovanni da fiesole
pittor fiorentino
certamente chi lavora opere ecclesiastiche e sante,
doverrebbe egli ancora del continovo essere ecclesiastico e santo, perché si vede che, quando elle sono operate
da persone che poco credino e manco stimino la religione, fanno spesso cadere in mente appetiti disonesti e voglie lascive; onde nasce il biasimo dell’opre nel disonesto, e la lode nell’artificio e nella virtú. ma io non vo’ già
che alcuni s’ingannino, interpretando il devoto per
goffo et inetto, come fanno certi che, veggendo pitture
dove sia una figura o di femmina o di giovane, un poco
piú vaga e piú bella e piú adorna d’ordinario, le pigliano
e giudicano subito per lascive. né si avveggano che non
solo dannano il buon giudizio del pittore, il quale tiene
de’ santi e sante che son celesti, e tanto piú belle della
natura mortale quanto avanza il cielo la terrena bellezza
dell’opere nostre, ma ancora scuoprono l’animo loro essere infetto e corrotto, cavando male e voglie non oneste
di quello; che se e’ fussino amatori della onestà come in
quel loro zelo sciocco voglion mostrare, eglino ne caverebbono desiderio del cielo e laude del sommo iddio, da
’l quale perfettissimo e bellissimo nasce ogni bellezza
delle creature sue. veramente fu fra’ giovanni santissimo e semplice ne’ suoi costumi, e questo solo faccia segno della bontà sua, percioché volendo una matina papa
nicolò v dargli desinare, si faceva conscienzia mangiar
de la carne, senza licenza del priore, non pensando alla
autorità del pontefice. schifò tutte le azzioni del mondo,
e pura e santamente vivendo, fu de’ poveri tanto amico,
quanto pensò che l’anima sua avesse a essere del cielo.
egli tenne del continuo in esercizio il corpo occupato
nella pittura, né mai volle lavorar cose altro che di santi.
potette esser ricco, e non se ne curò, anzi diceva la vera







ricchezza essere il contentarsi di poco. possette comandare a molti, e lo schifò, dicendo esser men fatica e manco errore ubbidire altrui. puotè aver dignità ne’ frati e
fuori, e non le stimò, dicendo la maggior dignità è cercar
fuggire lo inferno et accostarsi al paradiso. era umanissimo e molto sobrio, e castamente vivendo, da i lacci del
mondo si sciolse, usando dire spesso che chi faceva questa arte aveva di bisogno di quiete, e di vivere senza pensieri, e d’attendere all’anima, e chi fa cose di cristo, con
cristo debbe star sempre. dicesi che non fu mai veduto
in collera tra’ frati, il che grandissima cosa mi pare a credere, e che sempre sogghignando semplicemente ammoniva gli amici. e con amorevolezza a ognuno che ricercava opre da·llui, diceva che ne facesse esser contento il
priore, et egli sempre farebbe cosa che gli fosse in piacere. i suoi ragionamenti erano umilissimi e bassi, e l’opre
sue furono sempre tenute bellissime et eccellenti. fu
chiamato al secolo guido detto guidolino; poi frate di
san marco di fiorenza, fu nominato frate giovanni angelico de’ frati predicatori. costui fu nelle sue opere
molto facile e devoto; et invero si può dire che i santi
non abbino aria piú modesta da santi che quegli che da
esso furono lavorati. fu costui al secolo pittore e miniatore, et in san marco di fiorenza sono alcuni libri miniati di sua mano; e perché era di conscienza e quieto,
per sodisfazzione dell’anima sua si ridusse a la religione,
per vivere piú onesto, con bonissimo animo di lasciare il
mondo in tutto e per tutto.
lavorò in fresco cose assai, et in tavola similmente; e
nella cappella della nunziata di fiorenza dipinse l’armario dell’argenterie che in detta cappella sono, e condusse
infinito numero di storie di figurine piccole con somma
diligenza. a san domenico da fiesole sono alcune sue
tavole, ma una nunziata fra l’altre, che nella predella
dello altare ha storie piccole di san domenico e della
nostra donna, che diligentissime e bellissime sono; cosí







l’arco sopra la porta di essa chiesa. in fiorenza fece a
cosimo de’ medici la tavola dell’altar maggiore di san
marco, et in fresco il capitolo di detti frati, pagato da
cosimo, e sopra ogni porta nel chiostro mezze figure et
un crocifisso, et in tutte le celle de’ frati una storia del
testamento nuovo per ciascuna. fece in santa trinita
nella sagrestia una tavola d’un deposto di croce, nella
quale usò gran diligenza, et è delle piú belle cose che facesse mai; et una altra tavola, a san francesco fuor della
porta a san miniato, d’una nunziata. in santa maria
novella fece il cereo pasquale dipinto di storie piccole et
altri reliquieri con istorie di figure da tenere sull’altare.
et in badia sopra una porta del chiostro, un san benedetto che accenna silenzio. fece ancora a’ linaiuoli una
tavola, la quale è nell’arte loro. dipinse a cortona uno
archetto sopra la porta della chiesa del convento loro, similmente la tavola della chiesa. ad orvieto cominciò
una volta con certi profeti, in duomo alla cappella della
madonna; la quale fu poi finita da luca da cortona. fece medesimamente alla compagnia del tempio in fiorenza una tavola d’un cristo morto; e negli agnoli di
fiorenza un paradiso et un inferno di figure piccole. et
in santa maria nuova al tramezzo della chiesa si vede
ancora una tavola sua.
per questi tanti lavori si divulgò per la italia molto altamente la fama di questo maestro, giudicato da tutti
non manco santo che eccellente. avendo egli in consuetudine di non ritoccare o racconciare alcuna sua dipintura, ma lasciarle sempre in quel modo che erano venute
la prima volta, per credere (secondo che egli diceva) che
cosí fusse la volontà di dio. dicono alcuni che fra giovanni non arebbe preso i pennelli se prima non avesse
fatto orazione. non fece mai crocifisso, che e’ non si bagnasse le gote di lagrime. onde certamente si conosce
nelle attitudini delle figure sue, la bontà del grande animo suo nella religion cristiana. perciò sentí la fama sua







papa niccola v e mandato per lui, et a roma condottolo, gli fece fare la cappella del palazzo, dove il papa ode
la messa, con un deposto di croce e con istorie bellissime di san lorenzo, dove ritrasse papa niccola di naturale. fece ancora nella minerva la tavola dello altar maggiore con una nunziata, che ora è locata allato alla
cappella grande a canto un muro. e la cappella del sagramento in palazzo per detto papa, ruinata al tempo di
papa paulo iii per drizzarvi le scale; cosa molto eccellente nella maniera sua. e perché al papa pareva persona
di santissima vita, quieto e modesto, et aveva respetto et
amore alla sua bontà, vacando in quel tempo l’arcivescovado di fiorenza, ordinò che fra’ giovanni ne fusse
investito, parendogli ch’egli piú d’ogni altro degno ne
dovessi essere. intendendo ciò, il frate supplicò a sua
santità che provvedesse d’uno altro, percioché egli non
era buono a governar popoli; ma che nella religione avevano un frate amorevole de’ poveri, il quale era persona
santa, dottissima e di grandissimo governo, il quale amava egli quanto se stesso. per il che se e’ piacesse a sua
santità di darlo a questo tale, lo riputerebbe propriamente, come se e’ fusse collocato nella stessa persona
sua. il papa, sentendo questo, gli fece la grazia liberamente; e cosí fu fatto arcivescovo di fiorenza frate antonio dello ordine de’ predicatori, che da papa adriano
vi fu poi canonizzato ne’ tempi nostri. era fra’ giovanni tanto continovo nella arte, che e’ lavorò infinite cose,
le quali si sono smarrite, e pure tuttavia se ne ritruova
qualcuna in diversi luoghi. aiutò sempre i poveri de le
sue fatiche, né mai abbandonò la religione. morí di anni
lxviiii nel mcccclv. e lasciò suoi discepoli benozzo
fiorentino, che imitò sempre la sua maniera; zanobi
strozzi, che fece quadri e tavole per tutta fiorenza per le
case de’ cittadini, e particularmente una tavola posta oggi nel tramezzo di santa maria nuova allato a quella di
fra’ giovanni; gentile da fabbriano, e parimente do-







menico di michelino, il quale in santo apolinare fece la
tavola a lo altare di san zanobi, e nel convento degli
agnoli un giudizio con infinito numero di figure. fu sepolto fra’ giovanni da’ frati suoi nella minerva di roma,
lungo la entrata del fianco presso alla sagrestia, in un sepolcro di marmo tondo, dove si vede intagliato questo
epitaffio:
non mihi sit lavdi qvod eram velvt alter apelles
sed qvod lvcra tvis omnia christe dabam
altera nam terris opera extant altera coelo.
vrbs me ioannem flos tvlit aethrvriae.







lazaro vasari
aretino pittore
quanto diletti eccessivamente qualunche de’ nostri
artefici il trovare che nella arte da lui seguita, sia già stato qualcuno de’ suoi che n’abbia riportato e gloria et
onore, chiaramente me lo dimostra la contentezza che io
sento in me di aver trovato tra’ miei passati lazaro vasari, pittor famoso ne’ tempi suoi, e non solamente nella
sua patria, ma in tutta toscana ancora. e non certo senza cagione, come bene crederrei mostrarlo, se io potesse
liberamente (come ho fatto di tutti gli altri) cosí scrivere
ancora di lui. ma perché respetto a lo essere io nato del
sangue suo, si crederebbono forse alcuni che io lo lodasse piú del dovere, lasciando a parte i meriti suoi e della
famiglia, dirò semplice e nudamente quello che io non
posso tacere in maniera alcuna, non volendo mancare al
vero, donde tutta pende lo storia.
fu adunque lazaro vasari pittore aretino amicissimo
e fido compagno di pietro della francesca del borgo a
san sepolcro, e valse molto nelle cose piccole di figure.
e perché molto s’usava nel suo tempo dipignere le barde de’ cavagli, infinitissimi lavori fece a niccolò piccinino; onde fu cagione per il guadagno che ne trasse, di ritirare in arezzo una parte de’ suoi fratelli, che alle
misture de’ vasi di terra attendendo, abitavano allora in
cortona. et egli, essendosi innamorato della pittura e
del disegno, giorno e notte non restava di seguitare gli
studi di quella. prese sí la maniera di pietro borghese,
che poco da quella si conosceva differente. era persona
che teneva sempre ferma la imaginazione a certe cose
naturali; come si vede in san gimignano in arezzo nel
tramezzo di essa chiesa una cappellina, dove in fresco
dipinse un crocifisso, la nostra donna, san giovanni e
la maddalena, le quali fece piangenti appiè della croce,







con una maniera sí disposta et intenta al pianto, che oltra che elle paiono e vive e vere, elle gli acquistarono e
credito e nome tra’ suoi cittadini. lavorò ancora in
monte pulciano una predella di figure piccole posta nella pieve; et in castiglione aretino una tavola a tempera
in s. francesco, e molti altri lavori, i quali sono in corpi
di cassoni di figure piccole per la città sua in varie case
de’ cittadini. et in firenze nella parte guelfa si veggono
ancora de le barde di suo lavoro.
era lazaro persona piacevole e motteggera molto, et
argutissima nel modo del parlar suo; et ancora che per
diletto e comodo suo e’ si desse molto a’ piaceri, non si
partí però mai da la vita onesta. visse anni lxxiii, e lasciò giorgio suo figliuolo, il quale attese continovamente alla antiquità de’ vasi di terra aretini; egli nel tempo
che era in arezzo m<esser> gentile urbinate, vescovo
aretino, ritrovò i modi del colore e rosso e nero de’ vasi
di terra che fino al tempo del re porsenna i vecchi aretini lavorarono. et egli, che industriosa persona era, fece
vasi grandi al torno d’altezza di un braccio e mezzo, i
quali in casa di esso si veggono ancora, da quella antiquità per conservazione ritenuti. dicono che, cercando
in un luogo de’ vasi, dove pensavano che gli antiqui lavorassero, giorgio trovò in un campo di terra al ponte
alla calciarella, luogo cosí chiamato, sotto la terra tre
braccia, tre archi delle fornaci antiche, et attorno cercando vi trovorono di quella mistura vasi rotti infiniti, e
de gli interi quattro, i quali, venendo in arezzo il magnifico lorenzo de’ medici, da giorgio per introduzzione
del vescovo gli ebbe in dono; i quali prese, e furono cagione del principio della servitú che con quella felicissima casa poi sempre tenne. egli lavorò benissimo di rilievo, come ne fanno fede in casa sua alcune teste di suo.
ebbe cinque figliuoli maschi, i quali tutti fecero lo esercizio medesimo, e tra gli altri artefici buoni furono lazzaro e bernardo, che giovinetto morí a roma, disegnato-







re e pittore di vasi con le figure, e tenuto maestro molto
buono. e certo che se la morte non lo rapiva cosí tosto
alla casa nostra, per lo ingegno che destro e pronto si vide in lui, egli averebbe cresciuto grado et onore alla patria sua. morí lazzaro vecchio nel mcccclii e giorgio,
l’anno lxviii della sua età, se ne passò ad un’altra vita
nel mcccclv. e furono sepolti amendue nella pieve di
arezzo, appiè della cappella loro di san giorgio, dove
in laude di lazzaro furono da chi lo amava appiccati co
’l tempo questi versi:
aretü exultet tellus clarissima: namque est
rebus in angustis in tenuiq<ue> labor.
vix operum istius partes cognoscere possis,
myrmecides taceat, callicrates sileat.







leonbatista alberti
architetto fiorentino
grandissima comoditade arrecano le lettere universalmente a tutti coloro che di quelle piglian diletto, ma molto maggiore la apportano elle senza alcuna comparazione
a gli scultori, a’ pittori et a gli architetti, abbellendo et assottigliando (come elle fanno) le invenzioni, che naturalmente nascono in quelli. il che è veramente la piú utile e
la piú necessaria cosa che advenir possa a gli ingegni miracolosi di questi artefici; oltra che il giudizio non può
essere molto perfetto in una persona, la quale (abbia pur
naturale a suo modo) sia privata de lo accidentale, ciò è
de la compagnia delle buone lettere; perché, chi non sa
che nel situare gli edifizii bisogna filosoficamente schifare la gravezza de’ venti pestiferi, la insalubrità della aria, i
puzzi, i vapori delle acque crude e non salutifere? chi
non conosce che e’ bisogna con matura considerazione
sapere, o fugire, o apprendere, per sé solo, ciò che si cerca mettere in opra, senza avere a raccomandarsi alla
mercé della altrui teorica, la quale separata da la pratica
il piú delle volte giova assai poco? ma quando elle si abbattono per avventura a essere insieme, non è cosa che
piú si convenga alla vita nostra; sí perché l’arte co ’l mezzo della scienzia diventa molto piú perfetta e piú ricca; sí
perché gli scritti et i consigli de’ dotti artefici hanno in sé
molto maggiore efficacia et acquistansi maggior credito,
che le parole o le opere di coloro che non sanno altro che
il semplice esercizio, o bene o male che essi lo faccino.
ché invero leggendo le istorie e le favole et intendendole,
un capriccioso maestro megliora continovamente; e fa le
sue cose con piú bontà e con maggiore intelligenzia che
non fanno gli illiterati. e che questo sia il vero, manifestamente si vede in leonbatista alberti fiorentino, il quale, per avere atteso alla lingua latina, e dato opera alla ar-







chitettura, alla prospettiva et alla pittura, lasciò i suoi libri scritti in maniera che, per non essere stato fra gli artefici moderni chi le abbia saputo distendere con la scrittura, ancora che infiniti ne abbiamo avuti piú eccellenti di
lui nella pratica, e’ si crede communemente (tanta forza
hanno gli scritti suoi nelle bocche de’ dotti) che egli abbia avanzato tutti coloro che lo avanzarono con l’operare. e vedesi per il vero quanto a lo accrescere la fama et il
nome, che fra tutte le cose gli scritti sono e di maggior
forza e di maggior vita; atteso che i libri agevolmente
vanno per tutto, e per tutto si acquistan fede; purché e’
siano veritieri e senza menzogne. per il che qualunque
paese può conoscere il valore dello ingegno e le belle
virtú di altrui molto piú che per le opere manuali, che rare volte possono mutarsi da quel luogo ove elle son poste. non è maraviglia dunque, se piú che per le opere
manuali è conosciuto per le scritture il famoso leonebatista, il quale nato nella città di fiorenza de la nobilissima
famiglia degli alberti, se bene attese a far opere, e cerco
il mondo per misurare le antichità, nondimeno fu ancora
molto piú inclinato a lo scrivere che a lo operare. e sí come negli scritti suoi si conosce, fu molto litterato, bonissimo aritmetico e geometrico, e scrisse de la architettura
dieci libri in lingua latina, pubblicati da lui nel mcccclxxxi, e tradotti oggi in lingua fiorentina dal reverendo
m<esser> cosimo bartoli, proposto di san giovanni di
fiorenza. scrisse ancora de la pittura tre libri pure latini,
oggi tradotti in lingua toscana da m<esser> lodovico
domenichi. fece un trattato di tirari e di ordini da misurare altezze; i libri della vita civile, et alcuni altri libri
amorosi in prosa et in versi; e fu il primo che tentasse ridurre i versi vulgari a la misura de’ latini, come si vede in
quella sua epistola:
questa per estrema miserabile epistola mando
a te, che spregi miseramente noi.







ma nella pittura non fece egli opere grandi né molto
belle; con ciò sia che quelle che si veggono di suo, che
son pure pochissime, non hanno molta perfezzione; atteso che egli era molto piú dedito a gli studii delle lettere che a quegli degli esercizii manuali, per essere egli nato (come si è detto) di nobilissimo sangue. fu sua opera
quella che è in fiorenza su la coscia del ponte a la carraia in una piccola cappelletta di nostra donna, che è
uno scabello di altare, dentrovi tre storiette con prospettive, assai meglio descritte da lui con la penna che dipinte co ’l pennello. nella medesima città, in casa palla rucellai, è un ritratto di se medesimo fatto a la spera, et
una tavola di figure assai grande di chiaro e scuro. figurò ancora una vinegia in prospettiva e san marco, ma
le figure che vi sono furono condotte da altri maestri, et
è questa una de le miglior cose che si vegga di suo di pittura. intese vitruvio benissimo, e fece il modello delle
facciate di san francesco in arimino al signore sigismondo malatesta, che per cosa soda è uno de’ piú famosi tempi di italia: nel quale sono ritratti di naturale il
detto signore e leonbatista. e per andare a padova sono
in su la brenta alcuni tempii di pietra; et in mantova
molti disegni di architettura, tutte cose uscite da lui. fece ancora di legname il disegno e modello di santo andrea di mantova; e finché e’ non fu finito, non si volle
partire di quella città. ritornato poi a fiorenza, fece a
cosimo rucellai il modello del palazzo loro, nella strada
chiamata la vigna, e la loggia similmente, ne’ canti della
quale sono alcuni archi non girati perfettamente per la
difficultà della cantonata nel pilastro. il quale errore fu
causato da lo avere condotto lo edifizio fino a la imposta
degli archi e, sforzato dal vano che è piccolo, non avere
avuto dove distendersi. il che apertamente dimostra
che, oltra la scienzia, bisogna avere grandissima pratica
e buon giudizio; il quale nientedimanco non si può fare,
se di continovo non si adopera manualmente.







dicesi ancora che e’ diede il disegno della casa de’
medesimi, nello orto loro della via della scala; la qual casa dicono che è lavorata con bonissima grazia e con
somma comodità. attribuiscesi a leonbatista il disegno
della porta nella facciata di santa maria novella e della
tribuna della chiesa de’ servi, nella città di fiorenza fatta ad instanzia del marchese di mantova, come dimostrano l’armi e le imprese che vi son dentro. fu leonbatista persona di molto lodevoli costumi, amicissima delle
persone litterate e virtuose, e che di continovo usava
gran cortesie a chi le meritava, et a’ forestieri massimamente, pure che attendessino alla virtú. et essendosi già
condotto in etade assai bene matura, se ne passò contento e tranquillo a vita migliore, lasciando onorato nome
di sé e desiderio grandissimo del somigliarlo a tutti coloro che desiavano di farsi eterni, per essere egli veramente stato quale lo descrive questo epitaffio:
leoni baptistae alberto vitrvvio florentino
albertvs iacet hic leo, leonem
qvem florentia ivre nvncvpavit,
qvod princeps fvit ervditionvm
princeps vt leo solvs est ferarvm.







antonello da messina
pittore
considerando meco medesimo le diverse qualità de’
benefizii et utili fatti alla arte della pittura per quelli eccellenti ingegni che seguitano questa seconda maniera,
giudico per le loro operazioni che e’ si possino chiamare
veramente industriosi e valenti, cercando eglino del continuo acrescere in maggiore grado l’arte, senza pensare
a’ disagii di se medesimi o ad altra spesa ancora che gagliarda, tanto ardeva in essi la voglia di investigare da
potere aggiugnere nella pittura qualche altra cosa, oltra
la perfezzione del disegno, migliorato tanto da loro. e
perché e’ non adoperavano allora in su le tavole et in su
le tele, altro colorito che a tempera, preso nel mccl da
cimabue nello stare con que’ greci, e seguitato da giotto e da gli altri maestri sino a quel tempo, desideravano
di trovar meglio, parendo loro che e’ mancassi a quello
una certa morbidezza et una vivacità, che avessi ad areccare trovandolo piú forza al disegno e piú vaghezza al
colorito, et ancora maggiore facilità nello unire i colori
insieme, avendo eglino infino a qui usato il tratteggiare
l’opere loro per punta solamente di pennello. ma benché molti avessino sofisticamente cerco di tal cosa, non
però avevano trovato modi, né con vernice liquida, né
con altra sorte di olii mescolati nella tempera, come
provò alesso baldovinetti e pesello e molti altri, né cosa
che tornasse l’opera di quella bellezza e bontà che s’erano immaginati. oltra che vi mancava un modo, che e’
volevano che le pitture in tavola si possino, come quelle
che e’ facevano in muro, lavare senza andarsene il colore, e che elle reggessino ad ogni percossa nel maneggiarle; come piú volte nel ragunarsi gli artefici insieme avevano disputato di questa cosa. era questo medesimo
desiderio non solamente in italia fra tutti i piú elevati in-







gegni che esercitassino la pittura, ma ancora in francia,
in ispagna, in alamagna, et in altre provincie dovunque
l’arte viveva in pregio.
avvenne in questi tempi che esercitandosi in essa in
fiandra giovanni da bruggia, pittore molto stimato in
que’ paesi per la buona pratica che egli in quel mestiero
aveva acquistata con le fatiche de’ suoi studii, e con la
frequente imaginazione che del continuo aveva di arricchire l’arte del dipignere, avvenne, dico, mentre che e’
cercava di trovare diverse sorti di colori, dilettandosi
forte della archimia, e stillando continovamente olii per
far vernice e varie sorte di cose, come suole accadere alle persone sofistiche, che avendo egli un giorno infra gli
altri dipinto una tavola, durato in quella molte fatiche, e
condottala con una diligenza a la fine che gli piaceva, le
volse dare la vernice al sole, come si costuma alle tavole;
e cosí vernicata e lassatola che il sole la secasse, fu tanto
violento quel caldo, o che il legname fusse mal commesso, o pur che non fusse stagionato, che ella si aperse in
su le commettiture di mala sorte. laonde visto giovanni
il nocumento che gli aveva fatto il caldo del sole, deliberò che mai piú li facesse tal danno; e recatosi non meno a noia la vernice che il lavorare a tempera, cominciò a
pensare di trovare un modo di fare una sorte di vernice
che seccasse a l’ombra, senza mettere al sole le sue pitture; e cosí sperimentato diverse cose, e pure e mescolate,
alla fine trovò che l’olio di seme di lino e quello delle noci, fra tanti che ne provò, erano piú seccativi di tutti gli
altri. questi dunque bolliti con altre sue misture, gli fecero la vernice che egli stesso desiderava. e cosí fatto
sperimento oltre a quella di molte cose, vide che il mescolare i colori con queste sorti d’oli gli dava una tempera molto forte, che secca non temeva l’acqua altrimenti;
et inoltre accendeva il colore tanto forte, che gli recava
lustro da per sé senza vernice; e quello che piú gli parve
mirabile era che si univa meglio che la tempera infinita-







mente. rallegrossene dunque giovanni come era giusto;
e dato principio a mettere in opera i suoi lavori, ne venne a condurre oggi una cosa e domani un’altra, di maniera che assicuratosi de la esperienza, venne a far opere
maggiori; le quali vedutesi e da gli artefici del suo paese
e da i forestieri furon molto lodate. e ne sparse per
fiandra e per italia e per le altre parti del mondo, che
egli reccaronno utile e fama immortale; e massimamente
da chi intendeva la nuova invenzione del colorito di
giovanni. perché vedendo le opere sue, e non sapendo
quello che egli si adoperasse, era costretto non solamente a lodarlo, ma a celebrarlo quanto e’ poteva. e tanto
piú, quanto egli per un tempo non volse mai esser veduto lavorare, né insegnare a nessuno artefice quel segreto.
ma poi che egli già divenuto vechio, ne fece grazia a
ruggieri da bruggia suo creato, che la insegnò ad ausse,
suo discepolo, et a gli altri che io dissi già nel capitolo
xxi dove si ragionò de ’l colorire a olio nelle cose della
pittura, ancora che giovanni la tenesse in pregio. molti
che facevano mercanzie in fiandra di diverse nazioni,
mandavan de l’opere sue per incetta a diversi principi, i
quali le stimoron molto, sí per le lode che gli davano gli
artefici nel vederle, e molto piú per la bellezza di quella
invenzione che giovanni aveva trovato. né per questo
in italia si poté investigar ma’ fra i pittori che vivevano
allora, che olio o mistura si fusse quella; ancora che ella
avesse in sé uno odore acuto che facevano i colori e
quelli olii mescolati, che pareva possibile d’averla a rinvenire. ma né per questo si ritrovò o rinvenne mai, sino
a che e’ fu mandato da certi mercanti fiorentini che facevano faccende in napoli e stavano in fiandra, al re
alfonso primo, una tavola con molte figure lavorata a
olio di mano di giovanni; che vedutola il re, fu da·llui
sommamente lodata e tenuta cara, e per la bellezza delle
figure e per la novità di quella invenzione di colorito, a







la quale opera concorse tutto il regno, per vedere questa
maraviglia.
era stato a roma molti anni a disegnare nella sua fanciullezza antonello da messina, il quale essendo di buono ingegno, desto e molto accorto in quel mestiero, aveva fatto bonissimo profitto nel disegno; e cosí
dimorando molti anni in quella città aveva acquistato
nome. ritiratosi di poi in palermo vi lavorò molti anni; e
cosí fece in messina sua patria, dove confermò con
l’opre che e’ vi fece la buona openione che teneva il suo
paese della virtú che e’ sapeva cosí ben dipignere. costui capitando un giorno per suoi bisogni da palermo a
napoli, sentí che a ’l re alfonso era venuta di fiandra la
sopradetta tavola di mano di giovanni da bruggia, dipinta con olii, che si poteva lavare e che reggeva ad ogni
percossa; cosa che nel disegno per la maniera di quel
paese era buona, e per la vaghezza del colorito bellissima; e che il re ne teneva gran conto per la maniera di
quel lavorar, e desiderò sommamente potere vederla.
per il che messo mezzi si condusse finalmente a questa
opera, e poté tanto in lui la vivacità de’ colori e la bellezza et unione di quello dipinto, che lasciato da parte ogni
altro negozio e pensiero se ne andò fino in fiandra. et
in bruggia pervenuto, prese dimestichezza grandissima
co ’l detto giovanni, al qual fece presente di molti disegni alla maniera italiana; et altre sue cose talmente che
per questo, e per esser giovanni già vecchio, non si curò
che antonello vedesse l’ordine del suo colorire a olio, e
cosí non si partí egli di quel luogo sino a che ebbe appreso eccellentemente quel colorire, come egli medesimo desiderava. ora, mentre che egli stava fra el sí et il
no di partirsi, giovanni si morí, et antonello desideroso
di tornare in italia per rivedere la sua patria e per fare il
paese partecipe di sí comodo et utile segreto, se ne ritornò in quella; e capitato in venezia, per essere persona
molto dedita a’ piaceri e tutta venerea piacendoli quel







modo di vivere, si risolvé abitare in quella; e vi fece molti quadri, coloriti nella maniera a olio che egli di fiandra
aveva portata, che sono sparsi in molte case di que’ gentiluomini, i quali per la novità di quel lavoro furono stimati assai. similmente fece altra sorte di lavori, che furon mandati in diversi luoghi. alla fine avendo egli quivi
acquistato fama, gli fu fatto allogazione d’una tavola che
andava in san cassano, parrochia di quella città; la quale tavola fu da antonello con ogni sua industria et arte
senza rispiarmo di tempo lavorata, e per la novità di
quel colorire e per la bellezza delle figure, che e’ si portò
assai bene nel dissegno commendata molto e tenuta in
pregio grandissimo, e molto piú per avervi egli condotto
sí bel segreto. e cosí gli fu fatto abilità e carezze grandissime dal senato mentre che egli vi dimorò.
era in quella città allora de’ piú eccellenti pittori uno
chiamato m<esser> domenico da venezia, il quale fece
ad antonello in nella sua giunta quelle carezze e cortesie, che maggiori si posson fare ad amico che si ami; per
il che antonello che non si volse lassar vincere dalle cortesie da m<esser> domenico, dopo non molti mesi gli
insegnò il secreto del colorire a olio; del quale egli fu
molto contento et in venezia per quello onorato. né vi
andò troppo tempo che egli fu condotto a fiorenza da
quegli che facevano in venezia le faccende mercantili
de’ portinari, per lavorare la cappella di santa maria
nuova, edificata da loro, come si dirà nella vita di andrea del castagno; perché poi m<esser> domenico la
insegnò ad andrea predetto, et egli a tutti discepoli
suoi, tanto che ella si sparse per tutta italia. ma per tornare ad antonello che rimase in venezia, e’ seguitò dopo l’opera di san cassano il far molti ritratti di naturale
a piú persone; e di già gli era stato allogato dalla signoria per il palazzo alcune storie da lavorarsi nella sala del
loro consiglio, le quali non volson mai dare per prieghi
che ne facessi un marchese vecchio di mantova a fran-







cesco di monsignore veronese, che fu provisionato da
lui e gli fece molte opere in mantova, e lavorò ancora in
verona sua patria. bene è vero che antonello non potette mettere in opera queste istorie, ancora che e’ ne avesse fatto i cartoni, perché ammalandosi di un mal di punta, di età di anni xxxix se ne passò a vita migliore. e
sommamente fu onorato nelle esequie da gli artefici del
mestiero, per il dono che aveva fatto loro de la nuova
maniera del colorire, come testifica questo epitaffio:
d<atvr> o<mnibvs> m<ori>
antonivs pictor praecipvvm messane svae et siciliae
totivs ornamentvm hac hvmo contegitvr non
solvm svis pictvris in qvibvs singvlare artificivm et
venvstas fvit sed et qvod coloribvs oleo miscendis
splendorem et perpetvitatem primvs italicae
pictvrae contvlit svmmo
semper artificvm stvdio celebratvs.

rincrebbe questa morte di antonello a molti suoi
amici, e particularmente ad andrea riccio scultore, che
in venezia nella corte del palazzo della signoria aveva
lavorato di marmo le due statue che si veggono ignude
di adamo et eva, che son tenute belle. costui non
mancò di portarli afezzione e di lodarlo dopo la morte,
come non aveva mancato in vita di lodarlo e di celebrarlo quanto e’ poteva. tale fu la fine di antonello, al quale
debbono certamente gli artefici nostri tenere non meno
obligazione dell’avere portato in italia il modo del colorire a olio, che si abbia avere a giovanni da bruggia che
ne fu inventore in fiandra, avendo l’uno e l’altro beneficato et arricchito questa arte. perché, mediante questa
invenzione, sono venuti di poi sí eccellenti gli artefici,
che hanno potuto far quasi vive le loro figure, dar nome
alle patrie et onorare et ornare qualunche luogo egli







hanno voluto. la qual cosa tanto piú debbe essere in
pregio, quanto manco si truova scrittore alcuno che
questa maniera di colorire assegni a gli antichi. e se e’ si
potesse sapere che ella non fusse stata veramente appresso di loro, avanzerebbe pure questo secolo le eccellenzie dello antico in questa perfezzione. ma perché sí
come e’ non si dice cosa che non sia stata detta, cosí forse non ci è cosa che non sia stata, me la passerò senza altro discorso; e lodando sommamente coloro che oltra la
eccellenzia del disegno, aggiungono sempre alla arte
qualcosa, attenderò a scrivere de gli altri.







alesso baldovinetti
fiorentino pittore

ha tanta forza la nobiltà dell’arte della pittura, che
molti nobili si son visti partire da le arti, dove arebbono
potuto fare infinito numero di ricchezze ne gli aviamenti che hanno, se vi avessero voluto attendere; e dalla volontà tirati si sono sforzati, contra il voler de’ padri loro,
seguire l’appetito naturale, lasciando l’accidentale. né
di ricchezza si sono curati, dicendo la vera ricchezza essere i frutti colti da l’albero della virtú; i rami della
quale si spandono in ogni luogo, e facilmente dove si
camina si portano, né possono incendii, ruine, o ferro
alla virtú far offesa; ché invero la fama avanza i termini
della morte. conoscendo questo alesso baldovinetti da
propria volontà tirato, abbandonò la mercanzia, che per
successione facevano i suoi per essere stati quegli conservatori delle facultà e del grado che da i nobili cittadini avevano, e si sforzò onorare quegli con l’ornamento
della pittura, alla quale fu molto amorevole nel contraffare le cose della natura, come si può vedere nelle cose
sue. era alesso nella sua fanciullezza molto inclinato
alla pittura, di modo che contra la volontà del padre, il
quale averebbe voluto ch’alla mercanzia avesse dato
opera, continuarla volse, dicendo egli che questa arte
era la piú eccellente e la piú onorata di tutte l’altre manuali, allegando fabio nobilissimo romano e molti filosofi avervi dato opera. laonde alesso, perseverando nel
suo lodevole proponimento, incominciò in santa maria
nuova la cappella di san gilio, ciò è la faccia dinanzi; e
similmente la tavola e la cappella maggiore a’ gianfigliazzi di santa trinita, con istorie del testamento vec-







chio. fu diligentissimo nelle cose sue, e d’ogni minuzia
che la natura facesse, era bonissimo imitatore. ebbe la
maniera un poco secca e crudetta, massimamente ne’
panni; e dilettossi molto contraffar paesi, e ritraendoli
da ’l vivo come stavano appunto, imitava i ponti, i
fiumi, i sassi, l’erbe, le frutte, le vie, i campi, le città, le
castella, l’arena et ogni minima pietra; come si vede in
una storia a fresco, et a secco ritocca, alla nunziata di
fiorenza nel cortile dietro il muro, dov’è dipinta la
nunziata, nella quale fece una natività di cristo; e quivi
mise tal fine, fatica e diligenza in una capanna, che numerar si potrebbono i fili et i nodi della paglia. vi contrafece ancora una ruina d’una casa di pietre dal tempo
muffate e dalla pioggia logore e consumate, con una radice di edera grossa che una parte di quel muro ricuopre, nella quale imitò colore del ritto e del rovescio
delle foglie con diligenza e con pazienza. vi sono ritratti
pastori a la usanza del paese; e mise tempo infinito a
contraffare una serpe che camina per il muro. e merita
egli certamente infinita lode, per lo amor che e’ portò
alla arte.
dicesi che egli andò lungamente sofisticando intorno
al musaico, e che non essendone mai pervenuto a quello
che e’ desiderava, gli capitò a le mani un todesco che andava a roma a le perdonanze, il quale alloggiato et intrattenuto da alesso parecchi giorni, gli insegnò interamente il modo e la regola del condurre quella opera. di
maniera che egli arditamente si mise a lavorare di musaico; et in san giovanni, sopra le tre porte di bronzo, fece
da la banda di dentro negli archi alcuni angeli che tengono la testa di cristo. per il che li allogarono i consoli
della arte de’ mercatanti tutta la volta di quel tempio,
fatta da andrea taffi, che e’ dovesse rinettarla e pulirla,
e racconciare e rassettare quanto avesse corrotto il tempo. il che fece alesso in su uno edifizio di legname, fatto
dal cecca architetto, tenuto il migliore che avesse quel







secolo. insegnò il magisterio de’ musaici a domenico
ghirlandaio, che lo ritrasse poi accanto a se stesso nella
cappella de’ tornabuoni, dove è giovacchino cacciato
de ’l tempio, et è un vecchio raso con un cappuccio rosso in testa.
visse anni lxxx e si commise nello spedale di san
paulo con alcune sue facultà; et a cagione di esservi accettato piú volentieri, fece portarvi un gran cassone, dove finse di avere tesoro, dandone la chiave allo spedalingo, ma con patto che e’ non dovesse aprirsi già mai, se
non dopo la morte di esso alesso. la quale quando fu
venuta, si aperse il cassone, e vi si trovò dentro solamente un libretto che insegnava fare le pietre del musaico e
lo stucco, et il modo del lavorare; volendo cosí inferire
che la fama e la virtú di chi opera è un tesoro.
fu suo discepolo il graffione fiorentino, che sopra la
porta degli innocenti fece a fresco il dio padre con quegli angeli che vi si veggono ancora.
dicono che il magnifico lorenzo de’ medici ragionando un dí co ’l graffione che era uno stran cervello,
gli disse: «io voglio far fare di musaico e di stucchi tutti
gli spigoli della cupola di dentro». al che rispondendo il
graffione: «voi non ci avete maestri», replicò lorenzo:
«noi abbiamo tanti danari, che noi ne faremo». il graffione subitamente gli soggiunse: «eh, lorenzo, i danari
non fanno i maestri, ma i maestri fanno i danari». era
costui una fantastica e bizzarra persona, che non mangiò
mai a tavola apparecchiata d’altro che de’ fogli de’ cartoni che e’ faceva; e non dormí in altro letto che in un
cassone pieno di paglia senza lenzuola. ma tornando ad
alesso, e’ finí e l’arte e la vita nel mccccxlviii. e se bene
per allora non fu onorato molto, non è però mancato di
poi chi gli abbia fatto questo epitaffio:
alexio baldovinetto generis et artis nobilitate
insigni cvivs neqve ingenio neqve pictvris






qvicqvam potest esse
illvstrivs. propinqvi optime merito propinqvo
pos<vervnt>.







vellano padovano
scultore
tanto grande è la forza del contraffare, che il piú delle volte imitando bene la maniera dello imitato, ella si
apprende sí fattamente, che le cose apprese bene spesso
appariscono per quelle del maestro, come si vede nelle
cose del vellano da padova scultore; il quale pose tanto
studio in contraffare la maniera et il fare di donato, nella scultura e massimamente ne’ bronzi, che e’ rimase in
padova patria sua ereditario della virtú di donato; come
ancor oggi ne fanno fede le opere sue nel santo, nelle
quali, pensando infiniti che elle siano opere di donato,
se e’ non ne sono avvertiti, tutto giorno restano gabbati.
costui infiammato delle gran lodi che e’ sentiva dare a
donato, scultore fiorentino che allora lavorava in padova, e dello utile e comodo che e’ gli vedeva, mostrandosi
molto desideroso nella sua giovanezza di voler venire eccellente e famoso, fu acconcio con donato predetto a
imparar l’arte della scultura; e seguitando e studiando
continovamente sotto tanto maestro, conseguí finalmente lo intento suo. con ciò sia che avendolo servito et aiutato in tutta l’opera che e’ fece in padova, occorrendo il
ritorno di quello a fiorenza, meritò che il maestro gli lasciasse tutte le masserizie, i disegni et i modelli di quelle
istorie che si avevano a fare di bronzo intorno al coro
del santo di quella città. il che fu cagione che dopo la
partita di esso donato, tutta l’opera sopra detta fusse
publicamente allogata al vellano, restato nella sua patria
con grandissimo nome e fama. fece egli adunque tutte
le istorie di bronzo che sono nel coro del santo da la
banda di fuori; et infiniti credono le invenzioni esser venute da donato, come è la istoria quando sansone, abbracciata la colonna, rovina il tempio de’ filistei, dove si
vede con ordine venir giú i pezzi delle ruine e la morte







di tanto popolo, et inoltre la diversità di tante attitudini
di coloro che muoiono, chi de ’l fatto e chi de la paura; il
che maravigliosamente espresse il vellano.
e nel medesimo luogo sono alcune cere e modelli di
queste cose, et alcuni candellieri di bronzo lavorati da lui
con istorie, e condotti con un buon garbo; de’ quali ebbe
lode infinita, conoscendosi in cotali opere uno estremo
desiderio di volere arrivare a ’l segno di donatello, a ’l
quale nientedimanco non arrivò, per essersi posto colui
troppo alto con una arte difficilissima. fu bene stimato e
pregiato assai et in padova e per tutta la lombardia e
dalla signoria di vinegia; sí perché non avevano avuti
molto eccellenti artefici sino a ’l suo tempo, sí ancora
perché nel fondere i metalli per la lunghissima pratica,
valeva un mondo. accadde, essendo egli già divenuto
vecchio, che per la signoria di vinegia fu fatto deliberazione che e’ si facesse di bronzo la statua di bartolomeo
da bergamo a cavallo; e volsero fare allogazione de ’l cavallo ad andrea del verrocchio fiorentino, e de la figura
al vellano. laonde non sapendo questo andrea, et avendo già finito il modello del cavallo, come intese questa
nuova, ne montò in tanta collera e sí fatto sdegno, che
parendoli essere altro maestro come in effetto era, ruppe
le gambe et il collo al modello e, fracassatolo tutto, se ne
tornò a fiorenza. ma richiamato dalla signoria che gli
dette tutto il lavoro, nuovamente tornò a finirlo. de la
qual cosa prese il vellano tanto dispiacere, che senza indugio alcuno, se ne tornò a padova. e se bene e’ non fece
questa, le altre opere quasi infinite che egli aveva fatte
per la lombardia, gli servirono pure a bastanza a dargli
nome e reputazione. e finalmente morí di età di anni
lxxxxii. furono le esequie sue celebrate nel santo; e
quivi onoratamente riposto il corpo e mantenuta appresso la sua memoria, per degno e conveniente premio delle
fatiche durate da lui per onorare et esaltare e se medesimo e la sua città, che di lui veramente può gloriarsi.







fra’ filippo lippi
pittor fiorentino
se gli uomini attentamente considerassino di quanta
importanza sia ne gli ingegni buoni venire eccellenti e
rari in quelle professioni che elli esercitano, sarebbono
certamente piú solleciti e molto piú frequenti et assidui
nelle fatiche che si patiscono per imparare. perciò che e’
si vede pur chiaramente tutti coloro che attendono alla
virtú, nascere (come gli altri) ignudi et abbietti, et impararla ancora con grandissimi sudori e fatiche; ma come
e’ sono conosciuti per virtuosi, acquistarsi in tempo brevissimo onorato nome e ricchezze quasi eccessive, le
quali nientedimanco giudico io nulla in comparazione
della fama e di quel respetto che hanno lor gli uomini,
non per altro che per conoscergli virtuosi e per vedergli
adornati e colmi di quelle somme scienzie od arti, che a’
pochi il ciel largo destina. e tanto è grande la forza della
virtú, che ella trae i favori e le cortesie di mano a coloro
che non le conobber mai et i virtuosi non hanno piú visti. ma che piú? se in uno che veramente sia virtuoso si
ritruova pur qualche vizio, ancora che biasimevole e
brutto, la virtú lo ricuopre tanto, che dove in un altro
non virtuoso gravemente si disdirebbe e ne sarebbe colui punito, non apparisce quasi peccato nel virtuoso. e
non solamente non ne è punito, ma compassionevolmente se li comporta, portando la stessa giustizia sempre mai una certa quasi reverenzia a qualunche ombra
della virtú. la quale, oltra mille altri effetti maravigliosi,
muta la avarizia de’ principi in liberalità; rompe gli odi
dell’animo; sotterra le invidie ne’ gli uomini; et alza di
qua giú fin in cielo coloro che per fama divengono di
mortali immortali, come in queste parti mostrò fra’ filippo di tommaso lippi, carmelitano, il quale dicono
che nacque in fiorenza in una contrada detta ardiglio-







ne, sotto il canto alla cuculia, dietro al convento de’ frati carmelitani, e per la morte di tommaso suo padre restò povero fanciullino d’anni due senza alcuna custodia,
essendosi ancora morta la madre non molto lontano al
suo partorillo. rimase dunque costui in governo d’una
mona lapaccia sua zia, sorella di tommaso, la quale con
grandissima calamità lo allevò in disagio grandissimo, e
quando non potette piú sostentarlo, essendo egli già di
viii anni, lo fece frate nel sopradetto convento del carmine. era questo fanciullo molto destro et ingenioso
nelle azzioni di mano, ma nella erudizione delle lettere
grosso e male atto ad imparare, oltra che e’ non volle applicarvi lo ingegno mai, né averle mai per amiche. lo
chiamò il priore, per lo medesimo nome che aveva
quando si vestí l’abito. e perché nel noviziato, ogni giorno su i libri de’ frati che studiavano, si dilettava imbrattare le carte di quegli, il priore gli diè comodità ch’a dipignere attendesse.
era allora nel carmino la cappella di masaccio da lui
nuovamente dipinta, la quale, percioché bellissima era,
piaceva molto a fra’ filippo; però ogni giorno per suo
diporto la frequentava, e quivi esercitandosi del continovo in compagnia di molti giovani che sempre vi disegnavano, di gran lunga li altri avanzava di destrezza e di
sapere, di maniera che e’ si teneva per fermo che e’ dovesse fare qualche maravigliosa cosa nel fine della virilità
sua. ma ne gli anni acerbi nonché ne’ maturi, tante lodevoli opere fece che fu un miracolo. perché di lí a poco
tempo lavorò di verde terra nel chiostro vicino alla sagra
di masaccio alcune storie di chiaro scuro; et in molti
luoghi in chiesa in piú pareti in fresco dipinse; et ogni
giorno, avanzando in meglio, aveva preso la mano di
masaccio, sí che le cose sue sí simili imitando faceva, che
molti dicevano lo spirito di masaccio essere entrato nel
corpo di fra’ filippo. fece in un pilastro in chiesa la figura di san marziale presso all’organo, la quale gli ar-







recò infinita fama, potendo stare a paragone con le cose
che masaccio aveva dipinte. per il che sentitosi lodar
tanto per il grido d’ognuno, animosamente si cavò l’abito d’età d’anni xvii, ancora che negli ordini sacri fusse
già ordinato a vangelo. di che nulla curandosi o poco,
si partí da la religione. e trovandosi nella marca d’ancona, diportandosi un giorno con certi amici suoi in una
barchetta per mare, furono tutti insieme dalle fuste de’
mori, che per quei luoghi scorrevano, presi e menati in
barberia, essendo ciascuno di loro condotto alla catena
in servitú e tenuto schiavo, dove stette con molto disagio
per xviii mesi. ma advenne un giorno, che avendo egli
molto in pratica il padrone, gli venne commodità e capriccio di dipignerlo; per il che preso un carbone spento
del fuoco, con quello tutto intero lo ritrasse co’ suoi abiti indosso alla moresca, in un muro bianco. fu da gli altri schiavi detto questo al padrone, perché a tutti un miracolo pareva, non s’usando il disegno né la pittura in
quelle parti, e ciò fu cagione di dargli premio e di liberarlo da la catena dove per tanto tempo era stato tenuto.
veramente gloria di questa virtú grandissima avere forza
con uno a cui è conceduto per legge di poter condannare e punire, di far tutto il contrario, anzi d’indurlo a fargli carezze et a dargli libertà in cambio di supplicio e di
morte. lavorò con colori alcune cose segretamente al
padron suo che, liberatolo, sicuro a napoli con premio
portar lo fece; dove egli dipinse al re alfonso, allora
duca di calavria, una tavola a tempera nella cappella
del castello dove oggi sta la guardia. appresso gli venne
volontà di ritornare a fiorenza dove dimorò alcuni mesi;
e lavorò alle donne di s. ambruogio allo altar maggiore
una bellissima tavola, la quale molto grato lo fece a cosimo de’ medici, che per questa cagione divenne suo amicissimo. fece anco nel capitolo di santa croce una tavola, la qual finita che fu, ne fece un’altra che fu posta
nella cappella in casa medici, e dentro vi fece la natività







di cristo; lavorò ancora per la moglie di cosimo detto
una tavola con la medesima natività di cristo e san
giovanni batista, per mettere all’ermo di camaldoli, a
una cella de’ romiti fatta per divozion sua, intitolata san
giovanni batista; et alcune storiette che si mandarono a
donare per cosimo a papa eugenio quarto veniziano.
laonde fra’ filippo molta grazia di questa opera acquistò appresso il papa. dicesi ch’era tanto venereo, che vedendo donne che gli piacessero, se le poteva avere, ogni
sua facultà donato le arebbe; e non potendo, per via di
mezzi, ritraendole in pittura, coi ragionamenti la fiamma
del suo amore intiepidiva. era tanto perduto dietro a
questo appetito, che all’opere prese da lui, quando era
in questo umore, poco o nulla lavorava. onde una volta
fra l’altre, cosimo de’ medici, faccendoli fare una opera
in casa sua, lo rinchiuse perché fuori a perder tempo
non andasse, ma egli statoci già due giorni, spinto dal
furore amoroso, una sera con un paio di forbici fece alcune liste de’ lenzuoli del letto, e da una finestra calatosi, attese per molti giorni a’ suoi piaceri. onde non lo
trovando e facendone cosimo cercare, alfine pur lo ritornò al lavoro; e d’allora innanzi gli diede libertà ch’a
suo piacere andasse, pentito assai d’averlo per lo passato
rinchiuso, pensando alla pazzia sua et al pericolo che
poteva incorrere. per il che sempre con carezze lo tenne
da poi, e da lui ne fu servito con piú prestezza, dicendo
egli che l’eccellenze de gli ingegni rari sono forme celesti
e non asini vetturini. lavorò una tavola nella chiesa di
santa maria primerana in su la piazza di fiesole, dentrovi una nostra donna annunziata dall’angelo, nella quale è una diligenzia grandissima, e nella figura dello angelo tanta bellezza che e’ pare veramente cosa celeste.
fece alle monache delle murate due tavole, una della
annunziata, posta allo altar maggiore, l’altra nella medesima chiesa a uno altare, dentrovi storie di s. benedetto e di s. bernardo, et in palazzo della signoria dipinse







in tavola una annunziata sopra una porta, e similmente
fece in detto palazzo un san bernardo sopra un’altra
porta, e nella sagrestia di s. spirito di fiorenza una tavola con una nostra donna et angeli dattorno e santi da
lato; opera rara e da questi nostri maestri stata sempre
tenuta in grandissima venerazione.
in san lorenzo, alla cappella de gli operai, lavorò una
tavola con un’altra anunziata; et a quella della stufa,
una che non è finita. in santo apostolo di detta città, in
una cappella, dipinse in tavola alcune figure intorno a
una nostra donna; et in arezzo, a m<esser> carlo
marsupini, la tavola della cappella di san bernardo ne’
monaci di monte oliveto, con la incoronazione di nostra donna e molti santi attorno, mantenutasi cosí fresca
che pare fatta delle mani di fra’ filippo pure al presente.
dove dal sopradetto m<esser> carlo gli fu detto che
egli avvertisse alle mani che dipigneva perché molto le
sue cose n’erano biasimate. per il che fra’ filippo nel dipignere da indi innanzi la maggior parte o da panni o da
altra invenzione, ricoperse per fuggire il predetto biasimo. lavorò in fiorenza alle monache di annalena una
tavola d’un presepio, et in padova si veggono ancora di
lui alcune pitture. mandò a roma due storiette di figure
picciole al cardinal barbo, le quali erano molto eccellentemente lavorate e condotte con diligenzia. e certamente ch’egli con maravigliosa grazia lavorò, e finitissimamente uní le cose sue, per le quali sempre da gli artefici
in pregio e da moderni maestri è stato con somma lode
celebrato; et ancora mentre che l’eccellenza di tante sue
fatiche la voracità del tempo terrà vive, sarà da ogni secolo avuto in venerazione.
si trasferí a prato, castello vicino a fiorenza, dove per
parentela d’alcuni suoi che rimasti erano in compagnia
di fra’ diamante del carmino, stato compagno e novizio
insieme, alcuni mesi dimorò faccendo opere in diversi
luoghi di quel castello. avvenne allora che le monache







di santa margherita gli allogarono per lo altare della
chiesa una tavola, la quale poi che egli ebbe cominciata,
essendo nel monistero, vide fra’ filippo un dí una figliuola di francesco buti cittadin fiorentino, la quale o
per serbanza o per monaca farsi era quivi condotta. fra’
filippo dato d’occhio alla lucrezia, che cosí era il nome
della fanciulla, la quale aveva bellissima grazia et aria,
tanto operò con le monache che ottenne di farne un ritratto, per metterlo in una figura di nostra donna per
l’opra loro; la qual cosa con molta difficultà gli concessero. et egli poi fece tanto per via di mezzi e di pratiche,
che egli sviò la lucrezia da le monache, un giorno appunto ch’ella andava a vedere mostrar la cintola di nostra donna, onorata reliquia di quel castello. di che le
monache molto per tal caso furono svergognate; e francesco suo padre non fu mai piú allegro, tenendosi per
questo vituperatissimo, egli pur la rivoleva, et ella per
paura mai non vi volse andare. perché molto delle qualità sue innamoratosi fra’ filippo la ingravidò, et ella a
tempo debito gli partorí un figliuol maschio, che fu
chiamato filippo egli ancora, e fu poi, come il padre,
molto eccellente e famoso pittore. in san domenico di
detto prato sono due tavole, et una nostra donna nella
chiesa di san francesco nel tramezzo, il quale levandosi
dove prima era, per non guastarla, tagliarono il muro
dove fu dipinto, et allacciatolo con legni attorno lo traportarono in una parete della chiesa dove si vede ancora
oggi. e nel ceppo di francesco di marco, sopra un pozzo in un cortile, è una tavoletta di man sua col ritratto di
detto francesco di marco, autore e fondatore di quella
casa pia. e nella pieve di detto castello fece in una tavolina sopra la porta del fianco salendo le scale, la morte di
san bernardo, che toccando la bara molti storpiati sana;
dove sono frati che piangono il loro morto maestro, ch’è
cosa mirabile a vedere le belle arie di teste, nella mestizia
del pianto con artificio e naturale similitudine contrafat-







te. sonvi alcuni panni di cocolle di frati che hanno bellissime pieghe, che meritano infinite lodi per lo buon disegno e colorito, componimento, e per grazia e proporzione che in detta opra si vede, condotto dalla
delicatissima mano di fra’ filippo. gli fu allogato da gli
operai della detta pieve per avere una gran memoria di
lui, la cappella dello altar maggiore di detto luogo, dove
mostrò tanto del valor suo in questa opera ch’oltra la
bontà e l’artificio di essa, vi sono panni e teste mirabilissime. fece in questo lavoro le figure maggiori del vivo,
dove introdusse poi a gli altri artefici moderni il modo
di dar grandezza, alla maniera d’oggi. sonvi alcune figure con abbigliamenti in quel tempo poco usati, dove cominciò a destare gli animi delle genti a uscire di quella
semplicità che piú tosto vecchia che antica si può nominare. in questo lavoro sono le storie di santo stefano, titolo di detta pieve, partite nella faccia dalla banda destra, che dentrovi fece la disputazione, lapidazione e
morte di detto protomartire; nella faccia del quale disputante contra i giudei dimostrò tanto zelo e tanto fervore, che egli è cosa difficile ad imaginarlo nonché ad
esprimerlo, e ne’ volti e nelle varie attitudini di essi giudei l’odio, lo sdegno e la collera del vedersi vinto da lui;
sí come piú apertamente ancora fece apparire la bestialità e la rabbia in coloro che lo uccidono con le pietre,
avendole afferrate chi grandi e chi piccole, con uno strignere di denti orribile, e con gesti tutti crudeli e tutti
rabbiosi. e nientedimeno, infra sí terribile assalto, santo
stefano sicurissimo e co ’l viso levato a ’l cielo, si dimostra con grandissima carità e fervore supplicare a lo
eterno padre per quegli stessi che lo uccidevano. considerazioni certo bellissime e da far conoscere altrui quanto vaglia la invenzione del sapere esprimere gli affetti
nelle pitture. il che sí bene osservò costui, che in coloro
che sotterrano santo stefano fece attitudini sí dolenti et
alcune teste sí afflitte e dirotte al pianto, che e’ non è ap-







pena possibile di guardarle senza commuoversi. da l’altra banda fece la natività, la predica, il battesimo, la cena d’erode, e la decollazione di san giovanni batista,
dove nella faccia di lui predicante si conosce il divino
spirito, e nelle turbe che iscoltano, i diversi movimenti
et allegri et afflitti, sí nelle donne come negli uomini,
astratti e sospesi tutti negli ammaestramenti di san giovanni. nel battesimo si riconosce la bellezza e la bontà;
e nella cena di erode, la maestà del convito, la destrezza
di erodiana, lo stupore de’ convitati e lo attristamento
fuori di maniera nel presentarsi la testa tagliata dentro al
bacino. veggonsi intorno al convito infinite figure con
molto belle attitudini e ben condotte, e di panni e di arie
di visi, tra’ quali ritrasse a lo specchio se stesso vestito di
nero in abito da prelato, et il suo discepolo fra’ diamante. et invero questa opera fu la piú eccellente di tutte le
cose sue, sí per le considerazioni dette di sopra, e sí per
aver fatto le figure alquanto maggiori che il vivo. il che
dette animo a chi venne dopo lui di ringrandire la maniera.
fu tanto per le sue buone qualità stimato, che molte
cose che di biasimo erano alla vita sua, furono ricoperte
mediante il grado di tanta virtú. dicesi che m<esser>
allessandro de gli alessandri allora cavaliere, domestico
et amico suo, gli fece per in villa fare per la sua chiesa a
vincigliata nel poggio di fiesole, una tavola con un santo lorenzo et altri santi, nella quale ritrasse lui e due
suoi figliuoli. era molto amico delle persone allegre e
sempre lietamente visse. a fra’ diamante fece imparare
l’arte della pittura, il quale nel carmino di prato lavorò
molte pitture; e della maniera sua imitandola, assai si fece onore, perché e’ venne a ottima perfezzione. stè seco
in sua gioventú sandro boticello, pisello, iacopo del sellaio fiorentino, che in san friano fece due tavole et una
nel carmino lavorata a tempera, et infiniti altri maestri a
i quali sempre con amorevolezza insegnò l’arte. de le fa-







tiche sue onoratamente visse, e straordinariamente spese, massime nelle cose d’amore; delle quali del continuo,
mentre che visse, fino a la morte si dilettò. fu richiesto,
per via di cosimo de’ medici, dalla comunità di spoleti
per fare la cappella nella chiesa principale della nostra
donna, la quale lavorando insieme con fra’ diamante
condusse a bonissimo termine, e delle cose sue ch’egli
fece e delle belle, tenuta la bellissima; ma intervenendo
la morte sua da lui non fu finita. percioché dicono che,
sendo egli tanto inclinato a questi suoi beati amori, alcuni parenti della donna da lui amata lo fecero avvelenare.
finí il corso della vita sua fra’ filippo di età d’anni lxvii
nel mccccxxxviii, et a fra’ diamante lasciò in governo
per testamento filippo suo figliuolo, il quale, fanciullo
di dieci anni, imparando l’arte da fra’ diamante, seco se
ne tornò a fiorenza, e portosene fra’ diamante ccc ducati, che per l’opera fatta si restavano ad avere da le comunità, de’ quali comperati alcuni beni per se proprio,
poca parte fece al fanciullo. fu acconcio filippo con
sandro botticello, tenuto allora maestro bonissimo. et il
vecchio fu sotterrato in un sepolcro di marmo rosso e
bianco, fatto porre da gli spoletini nella chiesa che e’ dipigneva. dolse la morte sua a molti amici et a cosimo
de’ medici, e particularmente a papa eugenio, il quale
in vita sua volse dispensarlo, che potesse avere per donna legitima la lucrezia di francesco buti, la quale per
potere far di sé e de lo appetito suo come paresse, non si
volse curare d’avere. mentre che sisto iiii viveva, lorenzo de’ medici, fatto ambasciatore da’ fiorentini, fece
la via di spoleti, per chiedere a quella comunità il corpo
di fra’ filippo per metterlo in santa maria del fiore in
fiorenza; ma gli fu risposto da loro che essi avevano carestia d’ornamento, e massimamente d’uomini eccellenti, perché per onorarsi gliel domandarono in grazia;
avendo in fiorenza infiniti uomini famosi, e quasi di superchio, che e’ volesse fare senza questo, e cosí non lo







ebbe altrimenti. bene è vero che deliberatosi poi di onorarlo in quel miglior modo ch’e’ poteva, mandò filippino suo figliuolo a roma a ’l cardinale di napoli, per fargli una cappella. il quale, passando da spoleti, per
commissione di lorenzo, fece fargli una sepoltura di
marmo sotto l’organo sopra la sagrestia, dove spese cento ducati d’oro, i quali pagò nofri tornabuoni mastro
del banco de’ medici, e da m<esser> agnolo poliziano
gli fece fare il presente epigramma intagliato in detta sepoltura di lettere antiche:
conditvs hic ego svm pictvrae fama philippvs;
nvlli ignota meae est gratia mira manvs.
artifices potvi digitis animare colores;
sperataqve animos fallere voce div.
ipsa meis stvpvit natvra expressa figvris;
meqve svis fassa est artibvs esse parem.
marmoreo tvmvlo medices lavrentivs hic me
condidit; ante hvmili pvlvere tectvs eram.







paulo romano e maestro mino
scultori
egli è pure una temeraria prosunzione, anzi una grande e matta pazzia, quella di coloro che per gara molte
volte si mettono a volere essere superiori a quegli che ne
sanno piú di loro e con istudio maggiore si sono affaticati nelle virtú, ove questi perversi dalla mala natura spinti
e tirati da odio, senza rispetto o freno di vergogna inanzi
a tutti vogliono essere i piú stimati. e si lasciano uscire
di bocca certe parole, che molte volte fanno lor danno.
perché gonfiati da i veleni e dalle ostinazioni ch’hanno
concetto in loro, si danno ad intendere, e facilmente si
credono senza alcuna considerazione (tutto che in parte
e’ conoschino l’error loro dentro a se stessi) con la vampa delle parole ricoprire la ignoranzia loro et abbattere
o sotterrare quegli altri che umili e di piú sapere operando con le fatiche loro, poveramente seguitano l’orme
della vera virtú. e se questo non segue sempre, egli adviene pure spesso che infiniti credono alla ciurma delle
loro parole. e molte cose per questa via sono allogate loro, le quali come cattivi e di mal animo che sono conducono fino a una certa fine, e trovatosi al di sotto delle
opere per la imperfezzione, le guastano, e di que’ paesi
si fuggono, attribuendo ciò alla altezza dello ingegno, alla fantasticheria dell’arte, o all’avarizia de’ principi, o a
qualche altra nuova sciagura. laonde col tempo scuoprono poi la ragia del saper loro nelle arti, come scoperse di sé maestro mino scultore. il quale fu tanto prosontuoso, che oltra il far suo, con le parole alzava tanto le
proprie fatiche per le lode, che nel farsi allogazione da
pio secondo pontefice a paulo scultor romano d’una figura, egli tanto per invidia lo stimolò et infestollo, che
paulo, il quale era buona et umilissima persona, fu sforzato a risentirsi. laonde mino sbuffando con paulo, vo-







leva giuocare mille ducati a fare una figura con esso lui.
e questo con grandissima prosunzione et audacia diceva, conoscendo egli la natura di paulo, che non voleva
fastidi, non credendo egli che tal partito accettasse. ma
paulo accettò l’invito, e mino mezzo pentito, solo per
onore suo cento ducati giuocò. fatta la figura fu dato a
paulo il vanto, come raro et eccellente ch’egli era, e mino fu scorto per quella persona nell’arte che piú con le
parole che con l’opre valeva.
sono di mano di mino a monte cassino, luogo de’
monaci neri nel regno di napoli, alcune sepolture, et in
napoli alcune cose di marmo. in roma il san piero e
san paolo che sono a piè delle scale di san pietro, et in
san pietro la sepoltura di papa paulo ii. e la figura che
fece paulo a concorrenza di mino fu il san paulo,
ch’all’entrata del ponte santo angelo su un basamento
di marmo si vede, il quale molto tempo stette inanzi alla
cappella di sisto iiii non conosciuto. avvenne poi che
clemente vii pontefice un giorno diede d’occhio a questa figura, e per essere egli di tali essercizii intendente e
giudicioso, gli piacque molto. per il che egli deliberò di
far fare un san pietro della grandezza medesima, et insieme, alla entrata di ponte santo angelo dove erano dedicate a questi apostoli due cappellette di marmo, levar
quelle che impedivano la vista al castello, e mettervi
queste due statue. il medesimo paulo fece una statua di
armato a cavallo, che oggi si vede in terra in san pietro,
vicino alla cappella di santo andrea. ottenuta che egli
ebbe questa vittoria, fu tenuto poi sempre in pregio et in
venerazione grandissima in vita et in morte. ma egli che
gli piaceva far poco e bene, separatosi da le faccende, si
ridusse ad una vita solitaria e quieta. nella quale, condottosi già a la età di lvii anni in roma sua patria si
morí, et onoratamente fu sepellito, meritandone co ’l
tempo questo epigramma:






romanvs fecit de marmore pavlvs amorem;
atqve arcvm adivnxit cvm pharetra et facibvs.
illo perdiderat venvs avrea tempore natvm,
qvem sedes qvaerens liqverat illa poli.
hoc opvs (vt romam diverterat) aspicit, atqve
gavdet, se natvm comperiisse pvtans.
sed proprior sensit cvm frigida marmora, clamat:
an ne hominvm possvnt fallere facta deos?

fu creato di paulo iancristoforo romano, che dopo
lui riuscí valente scultore.







chimenti camicia
architetto fiorentino
chi di sé rende al mondo buon conto per le cose che
e’ lascia di architettura, bene intese e meglio condotte,
merita certo lode infinita, e veramente non senza giusta
cagione. con ciò sia che piú degna e di maggior pregio
si debbe sempre tenere quella arte che porta a gli uomini universalmente comodo et utile sopra l’altre. de le
quali se bene io non debbo, né voglio disputare o discorrere, non intendo però tacermi che la architettura
non solamente è utile e comoda alla vita umana, ma
sommamente necessaria. con ciò sia che senza essa, non
vo’ dire i palazzi, le fortezze, le città, le macchine, i tirari, ma le semplici abitazioni che ci difendono da gli incomodi e la agricultura stessa che ci mantiene la vita, o
non sarebbono in modo alcuno, o sí fattamente disordinate, che poco profitto se ne trarrebbe. per la qual cosa,
chi diviene in quella famoso, debbe meritamente fra tutti li artefici aver luogo e pregio grandissimo e come lo
ebbe ne’ tempi suoi chimenti camicia, che in ungheria,
per questa virtú, meritò essere molto stimato da quel re
et onoratissimamente riconosciuto. i principii di costui
interamente ci sono ascosti, e da la patria in fuori che fu
fiorenza non sappiano di lui dire altro, se non che a servizio del re di ungheria egli fece palazzi, giardini, fontane, tempii e muraglie grandissime di fortezze, con intagli
et ornamenti di palchi molto garbati, che furono condotti di poi per le mani di baccio cellini con bellezza e
grazia infinita. dopo le quali cose chimenti, come amorevole della sua patria, se ne tornò a fiorenza, e baccio
si restò in ungheria, faccendo lavorare in fiorenza a
berto linaiuolo pittore fiorentino alcune tavole, le quali
condotte in ungheria furono tenute cosa bellissima. e
ne acquistò appresso quel re grandissimo nome berto







predetto, il quale nella città di fiorenza patria sua lavorò ancora per le case de’ cittadini alcuni tondi di nostra donna, molto lodati da chi gli vide. ma non contentandosi la fortuna che e’ passasse piú là con l’arte, di
xviii anni ce lo rapí. chimenti un’altra volta ritornato
nella ungheria, non dimorò molto tempo in quella; perché, andando su pe ’l danubio a dar disegni per le mulina, prese per la stracchezza una infermità che in brevissimi giorni lo condusse ad un’altra vita.
le opere di questi maestri furono circa il mcccclxx,
quando ancora fu appresso di papa sisto iiii baccio
pintelli fiorentino, il quale per lo ingegno suo nella architettura meritò che il predetto papa in ogni sua impresa se ne servisse. costui dunque fabricò santa maria del
popolo, la libreria di palazzo, lo spedale di santo spirito in sassia, e con tutta quella magnificenzia che e’ poté,
si sforzò onoratamente servire il papa. fece ponte sisto
in su il tevere e la cappella in palazzo detta di sisto, con
tutte quelle chiese che rinovò il detto papa nel giubileo.
et affermano alcuni che e’ fece ancora il modello della
chiesa di santo agostino di roma, ma che e’ si morí
avanti che essa chiesa fusse finita. ma ritornando al camicia egli ha poi avuto co ’l tempo questo epitaffio:
chimenti camicia
stagni, acqvidotti, terme e colisei
che fvron di vetrvvio sepoltvra
nella fama qvaggiv`: l‘architettvra
vive per me nelle opre; et io per lei.







andrea da ’l castagno di mugello
pittore
quanto sia biasimevole in una persona eccellente il
vizio della invidia, che in nessuno doverrebbe alloggiarsi
mai, et inoltre quanto scelerata et orribil cosa il cercare
sotto spezie d’una simulata amicizia, spegnere in altri,
non solamente la fama e la gloria, ma la vita stessa. non
credo io certamente che ben sia possibile esprimersi con
le parole, vincendo la sceleratezza del fatto ogni virtú e
forza di lingua, ancora che eloquente. per il che, senza
altrimenti distendermi in questo discorso, dirò solo che
ne’ sí fatti alberga spirito, non dirò inumano e fero, ma
crudele in tutto e diabolico; tanto lontano da ogni virtú,
che non solamente non sono piú uomini, ma né animali
ancora generosi o degni di vivere. con ciò sia che quanto la emulazione e la concorrenzia, che virtuosamente
operando cerca vincere e soverchiare i da piú di sé, per
acquistarsi gloria et onore, è cosa lodevole e da essere tenuta in pregio come necessaria ed utile al mondo; tanto
per lo opposito, e molto piú, merita biasimo e vituperio
la sceleratissima invidia, che non sopportando onore o
pregio in altrui si dispone a privar di vita chi ella non
può spoliare de la gloria, come fece lo sciaurato andrea
de ’l castagno, la pittura e disegno del quale fu per il vero eccellente e grande, ma molto maggiore il rancore e la
invidia che e’ portava a gli altri pittori: di maniera che
con le tenebre del peccato sotterrò e nascose in tutto
ogni splendor della sua virtú.
costui, per esser nato in una piccola villetta non molto lungi a la scarperia di mugello, contado di firenze,
comunemente detta il castagno, se la prese per suo cognome quando venne a stare in fiorenza; il che successe
in questa maniera; essendo egli nella prima sua fanciullezza rimaso senza padre, fu raccolto da un suo zio che







lo tenne molti anni a guardare gli armenti, per vederlo
pronto e svegliato e tanto terribile, che e’ sapeva far riguardare non solamente le sue bestiuole, ma le pasture
et ogni altra cosa che attenesse al suo interesse. continovando adunque in tale esercizio, advenne che fuggendo
un giorno la pioggia, si abbatté a caso in un luogo, dove
uno di questi dipintori di contado che lavorano a poco
pregio, dipigneva un tabernacolo d’un contadino, non
però di molto momento. andrea, che mai piú non aveva
veduta una simil cosa, assalito da una subita maraviglia,
cominciò attentissimamente a guardare e considerare la
maniera di tale lavoro. e gli venne subito un desiderio
grandissimo et una voglia sí spasimata et avida di quella
arte, che senza mettere piú tempo in mezzo, cominciò
per le mura e su per le pietre co’ carboni o con la punta
del coltello, a sgraffiare et a disegnare animali e figure, sí
fattamente che e’ moveva gran maraviglia in chi le vedeva. cominciò dunque a correr la fama tra’ contadini di
questo nuovo studio di andrea, e pervenendo (come
volse la sua ventura) questa cosa a gli orecchi d’un gentiluomo fiorentino, chiamato bernardetto de’ medici, che
vi aveva sue possessioni, volle conoscere questo fanciullo; e vedutolo finalmente et uditolo ragionare con molta
prontezza, lo dimandò se egli farebbe volentieri l’arte
del dipintore. e rispondendoli andrea che e’ non potrebbe avvenirli cosa piú grata, né che quanto questa
mai gli piacesse, a cagione che e’ venisse perfetto in
quella, ne lo menò con seco a fiorenza, e con uno di
que’ maestri che erano allora tenuti migliori, lo acconciò
a lavorare. per il che seguendo andrea l’arte della pittura, et a gli studii di quella datosi tutto, mostrò grandissima intelligenzia nelle difficultà della arte, e massimamente nel disegno. non fece già cosí poi nel colorire le
sue opere, le quali faccendo alquanto crudette et aspre,
diminuí gran parte della bontà e grazia di quelle, e massimamente una certa vaghezza che nel suo colorito non







si ritruova. era gagliardissimo nelle movenzie delle figure e terribile nelle teste de’ maschi e delle femmine, faccendo gravi gli aspetti loro, con buon disegno. le opere
di mano sua furono da lui dipinte, nel principio della
sua giovanezza, nel chiostro di san miniato al monte,
quando si scende di chiesa per andare in convento, di
colori a fresco, una storia di san miniato e san cresci,
quando da ’l padre e da la madre si partono. erano in
san benedetto, fuor della porta a’ pinti, opere di man
sua in un chiostro et in chiesa; e negli agnoli di fiorenza
è ancora un crocifisso nel chiostro, dirimpetto alla porta che s’entra prima. dipinse a legnaia in casa di pandolfo pandolfini in una sala molti uomini illustri ritratti
di naturale. et alla compagnia delo evangelista un segno
da portare in processione tenuto bellissimo; e nel convento de’ servi in detta città lavorò in fresco tre nicchie
piane in certe cappelle: l’una è quella di san giuliano
con storie sue, che oltra la figura v’è un cane in iscorto
che fu lodato molto, e similmente sopra questa cappella
lavorò quella di san girolamo, nella quale dipinse un
san girolamo secco e raso molto con disegno e fatica da
lui condotto, e sopra vi fece una trinità che ha un crocifisso che scorta; del quale, nel vero, molte lodi per tal
cosa merita andrea, per avere egli dato forma e disegno
a gli scorti migliore e con maniera piú moderna che gli
altri inanzi a lui non avevano fatto. similmente l’altra
cappella sotto quella dell’organo, la quale fece fare
m<esser> orlando de’ medici, dentrovi lazaro, marta
e maddalena, da lui medesimo lavorata; et alle monache
di san giuliano un crocifisso a fresco sopra la porta con
san domenico, san giuliano e nostra donna e san
giovanni in fresco, da lui con piú amore e studio condotti a fine; il quale fu tenuto per una delle sue pitture la
migliore che facesse già mai, da tutti i pittori universalmente lodata. lavorò ancora in santa croce alla cappella de’ cavalcanti un san francesco e san giovanni bati-







sta, bonissime figure. ma molto piú fece stupire e maravigliare gli artefici nel chiostro nuovo di detto convento:
nella testa del quale, dirimpetto alla porta, in una storia
a fresco dipinse cristo alla colonna battuto, dove tirò
una loggia con colonne in prospettiva, con crociere di
volte a liste diminuite, e le pareti commesse a mandorle,
dove non manco mostrò d’intendere la difficultà della
prospettiva, che si facesse il disegno dell’arte nella pittura; nella quale opra andrea fece attitudini sforzatissime
di coloro che flagellano cristo, dimostrando non meno
la rabbia e l’odio in coloro, che la mansuetudine e la pazienzia in esso iesú cristo. nel corpo del quale, arrandellato e stretto con funi alla colonna, pare che andrea
tentasse voler mostrare il patire della carne, e che la divinità nascosa in quel corpo arrechi in sé un certo splendore di nobilità. per il quale commosso, pilato che siede
tra’ suoi consiglieri, pare che cerchi di trovar modo da
liberarlo. et è sí fatta questa pittura, che se ella non fusse stata graffiata e guasta dalla ignoranza di chi ha voluto vendicarsi contra i giudei, ella sarebbe certo bellissima tra tutte le cose di andrea. al quale, se la natura
avesse dato gentilezza nel colorire, come ella gli dette invenzione e disegno e sapere esprimere gli affetti, e’ sarebbe veramente stato tenuto e perfetto e maraviglioso.
dipinse in santa maria del fiore l’imagine di niccolò
da tolentino a cavallo; dove lavorando, avvenne che un
fanciullo dimenò la scala, perché egli in colera salito, gli
corse dietro fino al canto de’ pazzi. fece ancora in santa
maria nova nel cimiterio infra l’ossa un santo andrea,
che fu cagione che et il refettorio dove i servigiali mangiano e gli altri dello spedale, la cena di cristo con gli
apostoli vi dipignesse. per il che acquistato grazia con la
casa de’ portinari, fu messo alla cappella dello altar
maggiore di san gilio in detta chiesa, nella quale lavorò
una parete, e dell’altre, una ne fu data ad alesso baldovinetti e l’altra al molto allora celebrato pittore domeni-







co da vinegia. perché i portinari l’avevano fatto venire
da vinegia, percioché di quel luogo il colorire a olio
portato aveva, onde di tal cosa grandissima invidia gli
ebbe andrea, e benché si conoscesse essere piú eccellente di lui, per questo non restò che non lo invidiasse;
perché vedendolo andrea come foristiero da’ suoi cittadini con molte carezze tratenuto, fu cagione che invelenito pensò di torselo dinanzi col perseguitarlo con fraude. era andrea persona allegrissima e simulatore non
manco valente che pittore, se bene nessuno nol conosceva, e molto nella lingua spedito e d’animo fiero, et in
ogni azzione del corpo come della mente risoluto. usò
ad alcuni artefici, nell’opre che fecero, segnare col graffio dell’ugna gli errori che in quelle conosceva; et ancora
a quegli che nella sua giovanezza lo avevano morso nelle
prime opre che fuora aveva messo, per istizza dar delle
pugna loro, et a buona occasione di altrui che l’offendeva, vendicarsi.
avenne che di quei primi dí che domenico da vinegia, il quale nella sagrestia di santa maria de·lloreto
aveva dipinto in compagnia di piero della francesca,
giunse in fiorenza, fece sul canto de’ carnesecchi
nell’angolo delle due vie che vanno a santa maria novella un tabernacolo a fresco con una nostra donna et
alcuni santi da lato; onde molto da cittadini et artefici in
quel tempo fu lodato. per il che crebbe ad andrea la invidia e lo sdegno contra di lui assai maggiore che prima
non aveva. laonde fatto pratica piú si domesticò con
maestro domenico, il quale perché buona persona et
amorevole era, assai alla musica attendeva, e dilettandosi sonare il liuto, andava la notte cantando et alcune serenate faccendo a sue innamorate; et andrea spesso in
compagnia di lui andava, monstrando non avere piú
grato né piú domestico amico, onde gli fu insegnato da
domenico l’ordine e ’l modo del colorire a olio, il quale
in toscana non era ancora in uso. aveva andrea finito a







fresco nella cappella una storia della nostra donna
quando è dallo angelo annunziata, che è tenuta cosa
bellissima per avervi egli dipinto lo angelo in aria, cosa
non usata sino a quel tempo. ma molto piú bella ancora
fu tenuta una altra istoria d’una nostra donna pure
quando ella sale i gradi del tempio, in su i quali figurò
molti poveri, e fra gli altri uno che con un boccale dà in
su la testa ad un altro; cosa molto bene finita da lui per
lo sprone della concorrenzia di maestro domenico, con
industria, arte et amore. dall’altra parte aveva maestro
domenico fatto ad olio nell’altra parete di detta cappella la natività e lo sposalizio di detta vergine, et andrea
aveva cominciato a olio l’ultima storia della morte di
nostra donna; nella quale per la concorrenzia di m<aestro> domenico, spronato dal desiderio di esser tenuto
quello che egli era veramente, fece in iscorto un cataletto dentrovi la morta, la quale non è un braccio e mezzo
di lunghezza, e pare lunga tre. intorno a questa figurò
gli apostoli in una maniera, che se bene si conosce ne’
visi loro la allegrezza del vederne portare quella anima
in cielo da iesú cristo, e’ vi si conosce ancora il dolore e
l’amaritudine del rimanere in terra senza essa. tra gli
apostoli mescolò molti angeli che tengono lumi accesi,
con belle arie di teste e sí bene condotte, che e’ mostrò
certamente di saper maneggiare i colori a olio sí bene
quanto m<aestro> domenico suo concorrente. tuttavolta, avendo già condotto questa opera a bonissimo termine, accecato dall’invidia per le lodi che alla virtú di
domenico udiva dare, volendo al tutto levarselo dattorno, imaginossi varie vie da farlo morire, e fra l’altre una
ne mise in essecuzione in questa guisa. una sera di state,
come altre volte era solito, maestro domenico tolse il
liuto, e di santa maria nuova partitosi, lasciò andrea il
quale nella camera sua disegnava, e l’invito che domenico gli aveva fatto di menarlo a spasso per la terra accettar non volse, mostrando che allora avesse fretta di dise-







gnare alcune cose importanti. per il che domenico subito partito, et a’ suoi piaceri usati per la città caminando,
andrea sconosciuto nel suo ritorno si mise ad aspettarlo
dietro a un canto, e con certi piombi il liuto e lo stomaco
a un tempo gli sfondò, e con essi anco di mala maniera
su la testa il percosse, e non finito di morire, fuggendosi
in terra lo lasciò; et a santa maria nuova alla sua stanza
tornato, si rimise con l’uscio socchiuso intorno al disegno che avea lasciato. perché sentito in poco spazio di
tempo il romore del morto portatosi, gli fu da alcuni servigiali di quel luogo percossa la porta della camera e datogli la nuova del quasi morto amico. laonde corso a ’l
rumore con spavento terribile gridando tuttavia: «fratel
mio», e piantolo assai, poco andò che domenico gli
spirò nelle braccia. né mai per alcun tempo si seppe chi
morto l’avesse; e se andrea, venendo a morte, in confessione non lo manifestava, nulla se ne saprebbe ancora.
finí l’opera sua, e quella del morto amico rimase imperfetta, la quale da gli artefici comunemente e da tutti i cittadini fu lodata.
dipinse andrea in s. miniato fra le torri di fiorenza
una tavola, nella quale è una assunzione di nostra donna con due figure, et alla nave a l’anchetta fuor della
porta alla giustizia un tabernacolo d’una nostra donna. e domenico in perugia fece altresí una camera per li
baglioni, tenuta vaghissima; et ancora in molti altri luoghi alcune opre bellissime. egli era ottimo prospettivo,
et in molte cose dell’arte molto valse. gli diedero sepoltura in santa maria nuova nell’età degli anni suoi lvi.
et andrea seguitò per fiorenza l’altre sue opere. lavorò
in casa i carducci in fiorenza, oggi de’ pandolfini, alcuni uomini famosi, parte ritratti di naturale e parte da lui
investigando l’effigie. tra i quali sono philippo spano
de gli scolari, dante, petrarca, il boccaccio et altri cavalieri fra un buon numero di litterati, i quali sono stati lavorati da lui con molto amore. alla scarperia, che è ca-







stello in mugello, passo per bologna, sopra la porta del
palazzo del vicario è una carità ignuda molto bella; et in
fiorenza, per la ribellione d’alcuni cittadini, nella faccia
del palazzo del podestà furono da lui dipinti quegli e
per un piede impiccati, con tanto disegno, che acquistò
piú nome che prima non aveva fatto; e da questi, perché
ella era pittura famosa e publica fu chiamato andrea de
gli impiccati. visse nel suo tempo molto onoratamente,
e perché era persona splendida e dilettavasi molto di vestire e di stare in casa pulitamente, lasciò poche facultà
alla morte sua, la quale gli troncò la vita nella età d’anni
lxxi. e risapendosi dopo la morte sua l’impietà che egli
aveva usata a maestro domenico, con odiose esequie fu
sepolto in santa maria nuova e fugli fatto questo epitaffio:
castaneo andreae mensvra incognita nvlla
atqve color nvllvs linea nvlla fvit
invidia exarsit fvitqve proclivis ad iram
domitivm hinc venetvm svbstvlit insidiis
domitivm illvstrem pictvra tvrpat acvtvm
sic saepe ingenivm vis inimica mali.

lasciò suoi discepoli iacop del corso che fu ragionevole maestro, il pisanello che finí le sue cose, il marchino e giovanni da rovezzano, l’anno mcccclxxviii.







gentile di fabriano
e vittore pisanello
pittori
grandissimo vantaggio ha chi campa in uno avviamento dopo la morte di chi ha procacciato qualche degna opera donde egli abbia ad acquistar nome, perché
senza molta fatica, seguitando l’ombra del suo maestro,
sotto quella protezzione si perviene a que’ fini, che se
per sé solo vi si dovesse arrivare, bisognerebbe piú lungo tempo e fatiche maggiori assai. il che, ancora che in
molti si sia veduto, si potette vedere e toccare (come si
dice) con mano nel pisanello pittore; il quale, dimorato
molti anni in fiorenza con andrea da ’l castagno e finito le opere sue dopo la morte di quello, acquistò tanto
credito co ’l nome di andrea, che venendo in fiorenza
papa martino v ne lo menò seco a roma, et in santo
ianni laterano in fresco gli fece fare alcune istorie vaghissime e belle al possibile. perché egli abondantissimamente mise in quelle una sorte di azzurro oltramarino donatoli dal detto papa, sí bello e sí colorito, che non
ha avuto ancor paragone. et a concorrenza di questo lavoro maestro gentile da fabbriano alcune istorie di sotto a lui, et infra l’altre fece di terretta tra le finestre in
chiaro e scuro alcuni profeti, che sono tenuti la miglior
cosa di tutta quella opera. il pisanello per proprio nome
detto vittore, dipinse ancora in altri luoghi per roma; e
parimente nel campo santo di pisa, nella quale, come in
amatissima patria sua dimorando poi lungamente, terminò finalmente assai ben maturo la vita sua. costui oltre a questo fu eccellentissimo ne’ bassi rilievi, e fece le
medaglie di tutti i principi di italia e quelle del re
alfonso i massimamente. ma gentile seguitando il dipignere, con molta diligenzia fece infiniti lavori nella marca, e particularmente in agobbio dove ancora se ne veg-







gono alcuni, e similmente per tutto lo stato d’urbino.
lavorò in san giovanni di siena, et in fiorenza nella sagrestia di santa trinita fece una tavola con la istoria de’
magi, et in perugia molti lavori e specialmente in san
domenico, dove e’ fece una tavola molto bella. dipinse
ancora in città di castello, sino a che ultimamente tornò
a roma, dove lavorando per sostentarsi, si condusse a
tale, essendo fatto parletico, che e’ non operava piú cosa
buona. laonde stette piú di sei anni che nulla fece, e
consumato dalla vecchiezza, trovandosi già lxxx anni,
finalmente pur si morí. e gli fu fatta questa memoria:
hic pvlchre novit varios miscere colores:
pinxit et in variis vrbibvs italiae.







pesello e francesco peselli
pittori fiorentini
rare volte suole avvenire che i discepoli de’ maestri
rari, se osservano i documenti di quegli, non divenghino
molto eccellenti, e che se pure non se gli lasciano dopo
le spalle, non gli pareggino almeno e si agguaglino a loro
in tutto. perché il sollecito fervore della imitazione, con
la assiduità dello studio, ha forza di pareggiare la virtú
di chi gli dimostra il vero modo dello operare. laonde
vengono i discepoli a farsi tali, che e’ concorrono poi co’
maestri e gli avanzano agevolmente, per esser sempre
poca fatica lo aggiugnere a quello che è trovato. e che
questo sia il vero, francesco di pesello imitò talmente la
maniera di fra’ filippo, che se la morte non ce lo rapiva
cosí acerbo, di gran lunga lo superava. conoscesi che
pesello imitò la maniera d’andrea da ’l castagno e tanto
prese piacer del contraffare animali e di tenerne sempre
in casa vivi d’ogni specie, che e’ fece quegli sí pronti e
vivaci, che di quella professione non ebbe alcuno nel
suo tempo che gli facesse paragone. stette fino all’età di
xxx anni sotto la disciplina di andrea, imparando da
lui, e divenne bonissimo maestro. fece nella via de’ bardi la tavola della cappella di santa lucia, la quale gli arrecò tanta lode, che per la signoria di fiorenza gli fu fatto dipignere una tavola a tempera, quando i magi
offeriscono a cristo, che fu collocata a mezza scala del
loro palazzo, per la quale pesello acquistò gran fama.
fece ancora alla cappella de’ cavalcanti in santa croce,
sotto la nunziata di donato, una predella con figurine
piccole, dentrovi storie di san niccolò; e lavorò in casa
de’ medici una spalliera d’animali molto bella, et alcuni
corpi di cassoni con storiette piccole con giostre di cavalli. e veggonsi in detta casa sino al dí d’oggi di mano
sua alcune tele di leoni, i quali s’affacciano a una grata







che paiono vivissimi; et altri ne fece fuori, e similmente
uno che con un serpente combatte; e colorí in un’altra
tela un bue et una volpe con altri animali molto pronti e
vivaci. fece ancora a pistoia una tavola in s. iacopo, la
quale è molto diligentemente finita; e per la città sua una
infinità di tondi che smarriti per le case di cittadini si
veggono.
fu persona molto modesta, moderata e gentile, e
sempre ch’e’ poteva giovare agli amici con amorevolezza
e volentieri lo faceva. tolse moglie giovane et ebbene
francesco detto pesellino suo figliuolo, che attese alla
pittura imitando gli andari di fra’ filippo infinitamente.
costui se piú tempo viveva, per quello che si conosce,
averebbe fatto molto piú ch’egli non fece, perché era
studioso nell’arte, né mai restava né dí né notte di disegnare. perché si vede ancora nella cappella del noviziato
di santa croce, sotto la tavola di fra’ filippo, una maravigliosissima predella di figure piccole, le quali paiono
di mano di fra filippo. egli fece molti quadretti di figure piccole per fiorenza, et in quella acquistato il nome
se ne morí d’anni xxxi, perché pesello ne rimase dolente; né molto stette che lo seguí lasciando il mondo non
manco pieno dell’opre, che s’abbia fatto di nome. visse
in fiorenza anni lxxvii. et insieme col suo figliuolo fu
onorato poi di questi versi:
se pari cigne il cielo i duoi gemelli;
tal cigne il padre e ’l figlio la bella arte:
che appelle fa di sé fama in le carte
come fan le rare opre a’ duoi peselli.







benozzo
pittore fiorentino
chi camina con le fatiche a la strada della virtú, ancora
che ella sia (come e’ dicono) e sassosa e piena di spine, a
la fine della salita si ritruova pur finalmente in un largo
piano, con tutte le bramate felicità. e nel riguardare a
basso, veggendo i cattivi passi con periglio fatti da lui,
ringrazia dio che a salvamento ve lo ha condotto, e con
grandissimo contento suo benedice quelle fatiche che già
tanto gli rincrescevano. e cosí ristorando i passati affanni
con la letizia del bene presente, senza fatica pur si affatica
per far conoscere a chi lo guarda come i caldi, i geli, i sudori, la fame, la sete e gli incomodi che si patiscono per
acquistare la virtú, liberano altrui da la povertà e lo conducono a quel sicuro e tranquillo stato, dove con tanto
contento suo lo affaticato benozzo si riposò. costui fu discepolo dello angelico fra’ giovanni, a ragione amato da
lui, e da chi lo conobbe tenuto pratico di grandissima invenzione, e molto copioso negli animali, nelle prospettive, ne’ paesi e negli ornamenti. fece tanto lavoro nella età
sua, che e’ mostrò non essersi molto curato d’altri diletti;
et ancora che e’ non fusse molto eccellente a comparazione di molti che lo avanzarono di disegno, superò nientedimeno col tanto fare tutti gli altri della età sua, perché in
tanta moltitudine di opere gli vennero fatte pure delle
buone. dipinse in fiorenza nella sua giovanezza alla
compagnia di san marco la tavola dello altare; et in san
friano un transito di san ieronimo, che è stato guasto
per acconciare la facciata della chiesa lungo la strada. nel
palazzo de’ medici fece in fresco la cappella con la storia
de’ magi, et a roma in araceli, nella cappella de’ cesarini, le storie di santo antonio da padova, et in santo apostolo la cappella dello altar maggiore. la quale per le fatiche duratevi e per alcune figure scortate ebbe grido e







fama grandissima in quella città, e fu cagione di farlo conoscere per molto pratico e diligente nella arte. non
mancano però alcuni che attribuischino questa cappella a
melozzo da furlí, il che a noi non pare verisimile, sí perché di melozzo non abbiamo visto già mai cosa alcuna, e
sí ancora perché e’ vi si riconosce tutta la maniera di benozzo; pure ne lasciamo il giudicio libero a chi la intende
meglio di noi. dipinse in questa cappella la ascensione di
cristo, con assai ornamenti di prospettiva, ad instanzia,
dicono, del cardinale riario, nipote di papa sisto iiii,
dal quale ne fu molto remunerato. fu costui abbondante
di figure e di ogni altra cosa ne’ suoi lavori, e molto si dilettò di fare scortar le figure di sotto in su: cosa difficile e
faticosa nella pittura. fu chiamato dalla opera di pisa e
lavorò nel cimiterio a·llato al duomo detto campo santo
una parete di muro lunga quanto tutto lo edifizio, e vi fece storie del testamento vecchio, con grandissima invenzione di figure. e bene si può veramente chiamar questa
una opera terribilissima, per esservi distintamente le storie della creazione del mondo a giorno per giorno, tutte
quelle di noè che fabrica l’arca e vi riceve gli animali, la
inondazione del diluvio espressa con bellissimi componimenti e copiosità di figure e con ogni bello ornamento.
inoltre la superba edificazione della torre disegnata da
nebrot, lo incendio di soddoma e delle altre città vicine,
le istorie di abramo, nelle quali sono da considerare affetti bellissimi; perché ancora che benozzo non avesse
molto singular disegno nelle figure, e’ dimostrò nientedimanco l’arte efficacemente nel sacrifizio di isaac, per avere situato in iscorto uno asino in tale maniera, che e’ si
volta per ogni banda; il che è tenuto cosa bellissima. seguí appresso il nascere di mosè, con que’ tanti segni e
prodigii sino a che e’ trasse il popolo fuori de lo egitto e
lo cibò tanti anni dentro al deserto. aggiunse a questo
tutte le storie ebree sino a davit et a salomone suo figliuolo, sino che a lui viene la regina saba. e dimostrò







veramente benozzo in questo lavoro uno animo piú che
invitto, perché dove sí grande impresa arebbe giustamente fatto paura ad una legione di pittori, egli solo la fece
tutta e la condusse a perfezzione. di maniera che avendone acquistato fama grandissima, meritò che nel mezzo di
quel lavoro gli fusse posto questo epigramma:
qvid spectas volvcres, pisces et monstra ferarvm
et virides silvas aethereasqve domos?
et pveros, ivvenes, matres, canosqve parentes
qveis semper vivvm spirat in ore decvs?
non haec tam variis finxit simvlacra figvris
natvra, ingenio foetibvs apta svo:
est opvs artificis; pinxit viva ora benoxvs.
o svperi, vivos fvndite in ora sonos.

nella medesima città di pisa, nelle monache di san
benedetto a ripa d’arno, finí tutta la storia della vita
monastica di quel santo, che non è piccola. et inoltre
molte opere a tempera in fresco et in tavola si veggono
per tutta quella terra, facilissimamente lavorate da lui,
come nella compagnia de’ fiorentini dirimpetto a san
girolamo, et infiniti altri luoghi che troppo sarebbe lungo il contargli. dipinse a san gimignano, et a volterra
tanto, che logoro finalmente dalla fatica in età di lxxviii
anni, se ne andò a ’l vero riposo nella stessa città di pisa,
in una casetta che in sí lunga dimora vi si aveva comperata nella carraia di san francesco. la qual casa lasciò
morendo alla sua figliuola, e con lagrime di tutta quella
città onoratamente fu sepellito in campo santo con
questo epitaffio:
hic timvlvs est benotii florentini qvi proxime has
pinxit historias. hvnc sibi pisanor<vm> donavit
hvmanitas.
mcccclxxviii.







visse benozzo costumatissimamente sempre, e da vero cristiano, consumando tutta la vita sua in esercizio
onorato; per il che e per la buona maniera e qualità sua
lungamente fu ben veduto in quella città e tenuto in pregio. lasciò dopo sé, discepoli suoi, zanobi machiavegli
fiorentino, et alcuni altri che non accade farne memoria.







lorenzo vecchietto sanese
scultore e pittore
egli si vede assai chiaramente per tutte le età passate
che in una patria non fiorisce mai uno artefice, che molti altri, o minori o pari, non concorrino poco appresso.
dando la virtú di colui cagione di insegnare gli esercizii
lodati a chi viene di poi, et a quegli stessi che adoperano, di guardarsi da gli errori, essendo assai piú che certo
che i giudizii degli uomini sono quelli che dimostrano la
bontà e la eccellenzia delle cose e conoscono il vero essere loro; per il che agevolmente si può ricevere da essi
cosí biasimo degli errori, come onore del portarsi bene.
questo adopera la concorrenza, de la utilità della quale
non intendo piú ragionare: solamente dirò che i sanesi
ebbero in un tempo medesimo concorrenti assai loro artefici molto lodati; infra i quali fu lorenzo di piero vecchietti, scultore ne’ suoi tempi molto stimato, perché nel
fare il tabernacolo di bronzo con gli ornamenti di marmo in su lo altar maggiore del duomo di siena sua patria, acquistò reputazione e nome grandissimo per il mirabil getto ch’egli fece e per la proporzione che in tal
lavoro dimostrò, nel quale chi guarda bene, vede ancora
un disegno buono et un giudicio accompagnato con grazia e garbo bellissimo. onde per tale opra meritò che la
signoria di siena lo rimunerasse. costui per essere amorevole e cortesissimo, portava alla arte ch’egli esercitò et
a tutti gli artefici, grandissimo amore. laonde alla cappella de’ pittori sanesi nello spedal grande della scala
fece un cristo nudo che tiene la croce in mano, di altezza quanto il vivo, col getto del metallo molto ben condotto e con grazia e con amor rinetto, perché da quegli
oltre il pagamento con lode di tutti gli artefici fu sempre
celebrato. nella medesima casa nel peregrinario è una
storia dipinta da lui coi colori, e sopra la porta di san







giovanni uno arco con figure lavorate a fresco. similmente, perché il battesimo non era finito, vi lavorò alcune figurine di marmo e vi finí di bronzo una istoria cominciata già da donato, dove lavorò ancora due istorie
di bronzo iacopo della fonte, la maniera del quale imitò
sempre lorenzo il piú che e’ potette. e cosí condusse il
detto battesimo a la ultima perfezzione ponendovi ancora alcune figure gittate di bronzo già da donato, ma non
finite se non da esso lorenzo, che sono tenute cosa bellissima. alla loggia degli uficiali in banchi fece di marmo, a la altezza del naturale, un san piero et un san
paulo, lavorati con somma grazia e condotti con grande
amore. accomodò costui talmente le cose che e’ fece,
che e’ ne merita lode infinita, cosí morto come vivo. fu
persona assai maninconica e solitaria, e che sempre attualmente stava in considerazione, il che forse gli fu cagione di non molto vivere. con ciò sia che venuto già di
lviii anni passò a l’altra vita. furono da lui finite l’opre
sue l’anno mcccclxxxii. e gli fu fatto questo epitaffio:
senensis lavrens, vivos de marmore vvltvs
dvxit, et excvssit mollivs aera manv.







galasso ferrarese
pittore
quando in una città dove non sono eccellenti artefici
vengono forestieri a fare opere, sempre si desta l’ingegno a qualcuno, che si sforza di poi, con l’apprendere
quella medesima arte, far sí che nella sua città non abbino piú a venire gli strani per abbellirla da quivi inanzi e
portarne le facultà; le quali si ingegna di meritare egli
con la virtú, e di acquistarsi quelle ricchezze che troppo
gli parsono belle ne’ forestieri. il che chiaramente fu manifesto in galasso ferrarese, il quale, veggendo pietro
da ’l borgo a san sepolcro rimunerato da quel duca
dell’opre e delle cose che lavorò, et oltra ciò onoratamente tratenuto in ferrara, fu per tale esempio incitato,
dopo la partita di quello, di darsi alla pittura talmente,
che in ferrara acquistò fama di buono et eccellente
maestro. la qual cosa lo fece tanto piú grato in quel luogo, quanto nello andare a vinegia imparò il colorire a
olio e lo portò a ferrara, perché fece poi infinite figure
in tal maniera, che sono per ferrara sparte in molte
chiese. appresso, venutosene a bologna, condottovi da
alcuni frati di san domenico, fece ad olio una cappella
in san domenico; e cosí il grido di lui crebbe insieme
col credito. per che appresso questo lavorò a santa maria del monte fuor di bologna, luogo de’ monaci neri, e
fuor della porta di san mammolo, molte pitture in fresco; e cosí alla casa di mezzo per questa medesima strada fu la chiesa tutta dipinta di man sua et a fresco lavorata, ne <la> quale egli fece le storie del testamento
vecchio. visse sempre costumatissimamente e si dimostrò molto cortese e piacevole, nascendo ciò per lo essere piú uso fuor della patria sua a vivere et ad abitare che
in quella. vero è che per non essere egli molto regolato
nel viver suo, non durò molto tempo in vita, andandose-







ne di anni cinquanta o circa a quella vita che non ha fine. onorato dopo la morte da uno amico di questo epitaffio:
galassvs ferrarien<sis>
svm tanto stvdio natvram imitatvs et arte
dvm pingo, rervm qvae creat illa parens,
haec vt saepe qvidem, non picta pvtaverit a me,
a se crediderit sed generata magis.

in questi tempi medesimi fu cosmè da ferrara pure.
del quale si veggono in san domenico di detta città,
una cappella e nel duomo, duoi sportelli che serrano lo
organo di quello. costui fu migliore disegnatore che pittore, e per quanto io ne abbia possuto ritrarre, non dovette dipigner molto.







antonio rossellino
scultore fiorentino
veramente che e’ fu sempre cosa mirabile, oltra la virtuosa modestia, lo essere ornato di gentilezza e di quelle
rare virtú, che agevolmente si riconoscono nelle onorate
azzioni di antonio rossellino scultore; il quale faceva
quella arte con tanta grazia, che da ogni suo conoscente
era stimato assai piú che uomo et adorato quasi per santo, per quelle ottime qualità che erano unite alla virtú
sua. fu chiamato antonio il rossellino da ’l proconsolo,
perché e’ tenne sempre la sua bottega in un luogo che
cosí si chiama in fiorenza. era maestro molto eccellente
anzi maraviglioso nella scultura, stimato assai mentre
che e’ fu vivo, e celebratissimo dopo la morte. fu sí dolce e sí delicato ne’ suoi lavori, e di finezza e pulitezza
tanto perfetta, che la maniera sua giustamente si può dir
vera e veramente chiamare moderna. fece nel palazzo
de’ medici la fontana di marmo che è nel secondo cortile, nella quale sono alcuni fanciulli che sbarrano delfini
che gettano acqua, et è finita con somma grazia e con
maniera diligentissima. nella chiesa di santa croce a la
pila della acqua santa, fece la sepoltura di francesco
nori, e sopra quella una nostra donna di basso rilievo,
et una altra nostra donna in casa de’ tornabuoni, e
molte altre cose mandate fuori in diverse parti, sí come a
lione in francia una sepoltura di marmo. a san miniato a monte, monasterio de’ monaci bianchi fuori de le
mura di fiorenza, gli fu fatto fare la sepoltura del cardinale di portogallo, la quale sí maravigliosamente fu condotta da lui, e con diligenzia et artifizio cosí grande, che
non si imagini artefice alcuno di poter mai vedere cosa
alcuna che di pulitezza, di fine o di grazia, passare la
possa in maniera alcuna. e certamente a chi la considera
pare impossibile, nonché difficile, che ella sia condotta







cosí; vedendosi in alcuni angeli che vi sono tanta grazia e
bellezza di arie, di panni e di artifizio, che e’ non paiono
piú di marmo, ma vivissimi. di questi, l’uno tiene la corona della verginità di quel cardinale, il quale si dice che
morí vergine, l’altro la palma della vittoria che egli acquistò contra il mondo. e fra le molte cose artifiziosissime che vi sono, vi si vede uno arco di pietra detta macigno che regge una cortina di marmo aggruppata, tanto
netta, che fra il bianco del marmo et il bigio del macigno, ella pare molto piú simile al vero panno che al marmo. in su la cassa del corpo sono alcuni fanciulli veramente bellissimi et il morto stesso, con una nostra
donna in un tondo, lavorata molto bene. la cassa tiene
il garbo di quella di porfido che è in roma su la piazza
della ritonda. questa sepoltura del cardinale fu posta
su nel mcccclviii. e tanto piacque la forma sua e la architettura della cappella al duca di malfi nipote di papa
pio ii, che da le mani del maestro medesimo ne fece fare
in napoli una altra per la donna sua, simile a questa in
tutte le cose, fuori che nel morto. di piú vi fece una tavola di una natività di cristo nel presepio, con un ballo
di angeli in su la capanna che cantano a bocca aperta, in
una maniera che ben pare che dal fiato in fuori antonio
desse loro ogni altra movenzia et affetto, con tanta grazia e con tanta pulitezza, che piú operare non possono
nel marmo, il ferro e lo ingegno. per il che sono state
molto stimate le cose sue da michelagnolo e da tutto il
restante degli artefici piú che eccellenti. nella pieve di
empoli fece di marmo un san sebastiano, che è tenuto
cosa bellissima; e finalmente si morí in fiorenza di età
d’anni xlvi lasciando un suo fratello architetto e scultore, nominato bernardo, che in santa croce fece di marmo la sepoltura di m<esser> lionardo bruni da arezzo,
che scrisse la storia fiorentina. costui del continuo attese alla architettura, ma per non essere stato eccellente
quanto il fratello, non se ne fa memoria altrimenti. la-







vorò antonio rossellino le sue sculture circa il mcccclx. e perché quando l’opere si veggono piene di diligenzia e di difficultà gli uomini restano di quelle piú ammirati, conoscendosi queste due cose massimamente ne’
suoi lavori, merita egli e fama et onore, come augumentatore della arte e come esemplo certissimo donde i moderni scultori hanno potuto imparare come si debbino
fare le statue, che mediante le difficultà arrechino lode e
fama grandissima. con ciò sia che dopo donatello aggiunse egli alla arte della scultura pulidezza e fine, cercando bucare e ritondare in maniera le sue figure, che
elle apparissero per tutto e tonde e finite. e per quella
infinita grazia che e’ mise sempre nelle sue cose, non
mancò dopo la morte chi lo onorasse di questo epitaffio:
en viator potin est praeterevntem non compati
nobis? charites qvae manvi antonii rossellini dvm
vixit semper adfvimvs hilares, eaedem eivsdem
manibvs hoc monv-mento conditis continvo nvnc
adsvmvs aderimvsqve
lvgentes.







francesco di giorgio
scultore et architetto sanese
lo ornamento della virtú di chi nasce non può esser
maggior nel mondo, che quello della nobiltà e quello de
i buoni costumi, i quali hanno forza di trarre al sommo
di qualsivoglia fondo, ogni smarrito ingegno et ogni nobile intelletto. onde coloro che praticano con questi tali, invaghiscono non solamente delle parti buone che in
esse veggano oltra la virtú, ma si fanno schiavi del suggetto bello di vedere in un sol ramo inestati tanti saporiti frutti, l’odore e ’l gusto de’ quali recano gli uomini a
essere ricordati dopo la morte e che di essi di continuo
si scrivino memorie; come veramente merita che lodate
e scritte siano le azzioni di francesco di giorgio scultor
sanese. il quale non manco fu eccellente e raro scultore
ch’egli si fosse architetto, come apertamente mostrano
le figure da lui dopo la morte lasciate a siena sua patria;
le quali di bronzo con bellissimo getto furono due angeli oggi locati su lo altar maggiore del duomo di quella
città, i quali egli con sua grandissima comodità fece e rinettò. era francesco persona che faceva l’arte piú per
ispasso e per piacere, sendo ben nato e di sufficienti facultà dotato, che per avarizia o altro comodo che trar ne
potesse. laonde cercò ancora di dare opera alla pittura,
e fece alcune cose non cosí perfette però come nella
scultura e nella architettura. per il che avendo egli avviamento per il duca federigo di urbino, andò a’ servigi di
quello, et il mirabile palazzo d’urbino, fattone prima il
modello, gli condusse quale e’ si vede. il che fu cagione
di non manco farlo tener vivo fra gli uomini per tal memoria, che per la stessa scultura sua. e s’e’ vi avesse atteso, non è dubbio ch’egli non ne fosse restato sempre famoso. atteso che infiniti scrittori, per l’academia che in
tal luogo in quel tempo si ritrovò, hanno talmente cele-







brato l’edificio, che ben può francesco di tale opera
quanto altro artefice contentarsi. egli ricevette da quel
principe infinite carezze, essendo quello amator singularissimo di tali uomini; et inoltre per che a siena se ne
tornò con premio, meritò per gli onori e pel grado che a
siena sua patria aveva acquistato, essere eletto de’ signori di quella città. ma pervenuto finalmente ad età
d’anni xlvii, per un male, ch’alle gambe gli venne, indebolí talmente, che poco tempo durò; né gli valsero o bagni o altri rimedii alla vita. furono da lui le statue e l’architetture fatte l’anno mcccclxx. et acquistonne questo
epitaffio:
qvae strvxi vrbini aeqvata palatia coelo
qvae scvlpsi et manibvs plvrima signa meis
illa fidem facivnt vt novi condere tecta
affabre et scivi scvlpere signa bene.

lasciò suo compagno e carissimo amico iacopo cozzerello, il quale attese alla scultura et alla architettura similmente, e fece alcune figure di legno che sono in siena, e cominciò la architettura di santa maria maddalena
fuori de la porta a’ tufi, la quale rimase imperfetta per
la sua morte.







desiderio da settignano
scultore
hanno grandissimo obligo al cielo et alla natura quegli che senza fatiche partoriscono le cose loro, con una
certa grazia che non si può dare alle opere che altri fa,
né per istudio né per imitazione; ma è dono veramente
celeste che piove in maniera su quelle cose, che elle portano sempre seco tanta leggiadria e tanta gentilezza, che
elle tirano a sé non solamente quegli ch’intendono il mestiero, ma molti altri ancora che non sono di quella professione. e nasce che la facilità del buono, quando si
guarda, non è aspra a gli occhi per mostrarsi difficile a
non essere intesa, ma è mirabile e dilettevole nella dolcezza per essere facilissima a intenderla; come avvenne a
desiderio che nella semplicità sua fu tale, che con la grazia divina operò le sue cose. dicono alcuni che desiderio fu da settignano, luogo vicino a fiorenza due miglia,
alcuni altri lo tengono fiorentino; ma questo rilieva nulla, per essere sí poca distanza da l’un luogo a l’altro. fu
costui imitatore della maniera di donato, quantunque
da la natura avesse egli grazia grandissima e leggiadria
nelle teste. e veggonsi l’arie sue di femmine e di fanciulli, con delicata, dolce e vezzosa maniera aiutate tanto
dalla natura che inclinato a questo lo aveva, quanto era
ancora da lui esercitato l’ingegno dall’arte. fece nella
sua giovanezza il basamento del david di donato, ch’è
in palazzo de’ signori in fiorenza, nel quale desiderio
fece di marmo alcune arpie bellissime et alcuni viticci di
bronzo molto graziosi e bene intesi, e nella facciata della
casa de’ gianfigliazzi un’arme grande con un lione, bellissima, et altre cose di pietra, le quali sono in detta città.
fece nel carmine alla cappella de’ brancacci uno agnolo
di legno; et in san lorenzo finí di marmo la cappella del
sacramento, la quale egli con molta diligenza condusse a







perfezzione. eravi un fanciullo di marmo tondo, il qual
fu levato, et oggi si mette su lo altare per le feste della
natività di cristo, cosa mirabile e dilicata; in cambio del
quale ne fece un altro baccio da monte lupo, di marmo
pure, che sta continovamente sopra il tabernacolo del
sacramento. in santa maria novella fece di marmo la
sepoltura della beata villana, cosa garbata; e nelle monache delle murate, sopra una colonna in un tabernacolo, una nostra donna piccola di leggiadra e graziata maniera, onde l’una e l’altra cosa è in grandissima stima et
in bonissimo pregio. fece ancora a san piero maggiore,
il tabernacolo del sacramento di marmo con la solita diligenza. et ancora che in quello non siano figure, e’ vi si
vede però una bella maniera et una grazia infinita, come
nell’altre cose sue. egli similmente di marmo ritrasse di
naturale la testa della marietta de gli strozzi, la quale essendo bellissima gli riuscí molto eccellente. fece la sepoltura di m<esser> carlo marsupini aretino in santa
croce, la quale non solo in quel tempo fece stupire gli
artefici e le persone intelligenti che la guardarono, ma
quegli ancora che al presente la veggono se ne maravigliano; dove egli avendo lavorato in una cassa fogliami,
benché un poco spinosi e secchi, per non essere allora
scoperte molte antichità, furono tenuti cosa bellissima.
ma fra l’altre parti che in detta opra sono, vi si veggono
alcune ali che a una nicchia fanno ornamento a piè della
cassa, che non di marmo, ma piumose si mostrano; cosa
difficile a potere imitare nel marmo, atteso ch’a i peli et
alle piume non può lo scarpello agiugnere. èvvi di marmo una nicchia grande, piú viva che se di osso proprio
fosse. sonvi ancora alcuni fanciulli et alcun’angeli condotti con maniera bella e vivace; similmente è di somma
bontà e di artificio il morto su la cassa, et in un tondo
una nostra donna di basso rilievo, lavorato secondo la
maniera di donato, con giudicio e con grazia mirabilissima. per il che se la morte sí tosto non toglieva al mon-







do quello spirito che tanto egregiamente operò, avrebbe
sí per lo avenire con la esperienza e con lo studio operato, che vinto avrebbe d’arte tutti coloro che di grazia
aveva superati. troncogli la morte il filo della vita nella
età di xxviii anni; perché molto ne dolse a tutti quegli
che stimavano dover vedere la perfezzione di tanto ingegno nella vecchiezza di lui, e ne rimasero piú che storditi per tanta perdita. fu da’ parenti e da molti amici accompagnato nella chiesa de’ servi, continuandosi per
molto tempo alla sepoltura sua di mettersi infiniti epigrammi e sonetti. de ’l numero de’ quali mi è bastato
mettere solamente questo:
desiderii settiniani venvstiss<imi> scvlptoris qvod
mortale erat hac servatvr vrna parcae n<on>
iniqviss<imi> facti poenitentia dvctae id lachrimis
non arabvm sed charitvm svi incomparabilis alvmni
desiderio acerbiss<ima> fata deflentivm
aeternitati d<ant>
d<edicant>.

come vide natura
dar desiderio a’ freddi marmi vita;
e poter la scultura
agguagliar sua bellezza alma e infinita,
si fermò sbigottita;
e disse: «ormai sarà mia gloria oscura».
e piena d’alto sdegno
troncò la vita a quel felice ingegno.
ma in van; perché i suoi marmi
viveran sempre, e viveranno i carmi.
furono le sculture sue fatte nel mcccclxxxv. lasciò
abbozzata una santa maria maddelena in penitenzia, la
quale fu poi finita da benedetto da maiano, la quale è in







santa trinita di fiorenza, entrando in chiesa a man destra, bellissima quanto piú dir si possa.







mino
scultore da fiesole
quando gli artefici nostri non cercano altro nelle opere ch’e’ fanno, che imitare la maniera del loro maestro o
d’altro eccellente, che gli piaccia il modo di quello operare, o nell’attitudini delle figure, o nell’arie delle teste,
o nel piegheggiare de’ panni, e studiano quelle solamente, se bene col tempo e con lo studio le contraffanno simili, non possono arrivare con questo solo a la perfezzione dell’arte; avvenga che manifestissimamente si vede
che rare volte si passi a chi si camina dietro, perché la
imitazione della natura è ferma nella maniera di quello
artefice che ha fatto la lunga pratica diventare maniera.
con ciò sia che l’imitazione è una ferma arte di fare appunto quel che tu fai, come sta il piú bello delle cose
della natura, pigliandola schietta senza la maniera del
tuo maestro o d’altri; i quali ancora eglino ridussono in
maniera le cose che tolsono da la natura. e se ben pare
che le cose delli artefici eccellenti siano cose naturali o
ver simili, non è che mai si possa usar tanta diligenzia
che si facci tanto simile che elle sieno com’essa natura;
né ancora, scegliendo le migliori, si possa fare composizion di corpo tanto perfetto che la arte la trapassi. e se
questo è adunque le cose tolte da lei per far e le pitture e
le sculture perfette, rimanendoci per la maniera imperfezzione, chi studia strettamente le maniere de gli artefici e non i corpi o le cose naturali, è necessario che facci
l’opere sue e men buone della natura e da chi si to’ la
maniera. laonde s’è visto molti de’ nostri artefici non
avere voluto studiare altro che le opere de’ loro maestri
e lasciato da parte la natura; de’ quali n’è avenuto che
non le hanno apprese del tutto e non passato il maestro
loro, ma hanno fatto ingiuria grandissima all’ingegno
ch’egli hanno avuto, che s’eglino avessino studiato la







maniera e le cose naturali, arebbon fatto maggior frutti
nelle opere loro che e’ non feciono. come intervenne
<ne> l’opere di mino scultore da fiesole, il quale aveva
l’ingegno atto a far quel che e’ voleva, invaghito della
maniera di desiderio da settignano suo maestro, per la
bella grazia che dava alle teste delle femmine e de’ putti
e d’ogni sua figura; parendoli al suo giudizio meglio della natura, esercitò et andò dreto a quella, abandonando
e tenendo cosa inutile le naturali; onde fu piú graziato
che fondato in el l’arte.
nel monte di fiesole, già città antichissima vicino a
fiorenza, nacque mino di giovanni scultore, il quale
posto a l’arte dello squadrar le pietre con desiderio da
settignano, e’ giovane eccellente nella scultura, che inclinato a quel mestiero, imparò, mentre lavorava le pietre squadrate, a far di terra figure, e condusse alcune cose di basso relievo ritratte dalle cose che aveva fatte di
marmo desiderio sí simili, che egli vedendolo volto a far
profitto in quella arte lo tirò innanzi, e lo messe a lavorare di marmo sopra le cose sue, <ne> le quali con una osservanza grandissima cercava di mantenere la bozza di
sotto; né molto tempo andò seguitando ch’egli si fece assai pratico in quel mestiero, del che se ne sodisfaceva
desiderio infinitamente, ma piú mino dell’amorevolezza di lui, vedendolo continuo a insegnarli et a instruillo
che e’ si difendessi da gli errori che si possono fare in
quell’arte; et in mentre ch’egli era per venire in quella
professione eccellente, la disgrazia sua volse che desiderio passassi a miglior vita; la qual perdita fu di grandissimo danno a mino il quale, come disperato, si partí da
fiorenza e se ne andò a roma, et aiutò a’ maestri che lavoravano allora opere di marmo e sepolture di cardinali,
che andorono in san pietro di roma, le quali sono oggi
ite per terra per la nuova fabbrica, tal che fu conosciuto
per maestro molto prattico e sufficiente, e gli fu fatto fare da un cardinale che li piaceva la sua maniera, l’altare







di marmo dove è il corpo di san girolamo nella chiesa
di santa maria maggiore, con istorie di basso rilievo della vita sua, le quali egli condusse a perfezzione. avenne
che papa paulo ii veneziano faceva fare il suo palazzo a
san marco che vi si adoperò molto e cosí il papa si morí
in quel tempo, e mino trovandosi a’ suoi servigii gli fu
fatto allogazione della sua sepoltura, della quale egli
penò duo anni et alfine la menò in san pietro, che fu allora tenuta la piú ricca sepoltura che fussi stata fatta di
ornamenti e di figure a pontefice nessuno; la quale da
bramante fu messa in terra nella rovina di san piero, e
quivi stette sotterrata fra i calcinacci parecchi anni, et or
nel mdxlvii fu fatta rimurare d’alcuni veneziani in s.
piero nel vecchio, in una pariete vicino alla cappella di
papa innocenzio. e se bene alcuni credono che tal sepoltura sia di mano di mino del reame, ancor che fussino quasi a un tempo, a me pare alla maniera di mano di
mino da fiesole.
ma per tornare a lui, acquistato ch’egli ebbe nome in
roma per tal sepoltura e per le opere che egli aveva fatte, non isté molto ch’egli con buon numero di danari
avanzati, a fiesole se ne ritornò e tolse donna. né molto
tempo andò ch’egli per servigio delle donne delle murate fece un tabernacolo di marmo di mezzo rilievo, per
tenervi il sacramento, il quale fu da lui con tutta quella
diligenza ch’e’ sapeva condotto a perfezzione. il quale
non aveva ancora murato, che inteso le monache di santo ambruogio, che erano desiderose di far fare un ornamento simile nella invenzione ma piú ricco d’ornamento, per tenervi dentro la reliquia del miracolo che fu del
sacramento in quel luogo de’ frammenti rimasti nel calice, da quel·lloro cappellano che diceva la messa lasciati
da lui inavertentemente, che diventoron carne, mino li
fece un’opera molto finita e lavorata con diligenza, che,
satisfatte da lui quelle donne, gli diedono tutto quello
ch’e’ dimandò per prezzo di quell’opera; e cosí poco di







poi prese a fare una tavoletta con figure d’una nostra
donna col figliuolo in braccio, messa in mezzo da san
lorenzo e da san lionardo, di mezzo rilievo, che doveva servire per i preti o capitolo di san lorenzo, ad instanzia di m<esser> dietesalvi neroni, ma è rimasta nella sagrestia della badia di firenze. et a que’ monaci fece
un tondo di marmo, drentovi una nostra donna di rilievo col suo figliuolo in collo, qual posono sopra la porta
principale che entra in chiesa, il quale piacendo molto a
l’universale, fu fattogli allogazione di una sepoltura per
il magnifico m<esser> bernardo cavaliere di giugni, il
quale per essere stato persona onorevole e molto stimata, meritò questa memoria da’ suoi fratelli.
condusse mino in questa sepoltura, oltre alla cassa et
il morto che sono assai belli, una giustizia, la quale ’mita la maniera di desiderio molto, se non avessi i panni di
quella un poco tritati dalla maniera dello intaglio. la
quale opera fu cagione che l’abate di quel luogo e’ suoi
monaci che avevano il corpo del conte ugo figliuolo del
marchese uberto di madeborgo, il quale lasciò a quella
badia molte facultà e privilegii, e come desiderosi onorallo il piú ch’e’ potevano, feciono fare a mino, di marmo di carrara, una sepoltura che fu la piú bella opera
che mino facesse mai; perché n’è alcuni putti che tengono·ll’ arme di quel conte, che stanno molto arditamente
e con una fanciullesca grazia; oltre alla figura del conte
morto ch’egli fece in sulla cassa, et in mezzo sopra la bara, nella faccia, una figura d’una carità con que’ suoi
putti, lavorata molto diligente et accordata insieme molto bene; simile una nostra donna, nel mezzo tondo col
putto in collo, imitando la maniera di desiderio piú
ch’e’ poteva, e se egli avesse aiutato il far suo con le cose
vive ch’egli li avessi studiate, non è dubio che egli arebbe fatto grandissimo profitto ne l’arte. costò questa sepoltura a tutte sue spese lire  e la finí nel mcccclxxxi; della quale acquistò molto onore, e per questo







gli fu allogato a fare nel vescovado di fiesole, a una cappella vicina alla maggiore a man dritta salendo, credo
dov’è il sacramento, un’altra sepoltura per il vescovo
lionardo salutato da pescia, vescovo di detto luogo;
nella quale egli vi fece il suo ritratto in pontificale che lo
somigliò molto, e di questa ne conseguí medesima laude
che nelle altre fatto aveva. avenne che un giorno mino,
volendo muovere certe pietre, si affaticò piú che il solito
non avendo molti aiuti, e cosí prese una calda; e perché
non vi rimediò col cavarsi sangue, egli passò di questa
ad un’altra vita, dolendo a’ suoi amici che rimasono, per
la perdita sua, sconsolati molti mesi, per essere egli molto grato nella conversazione. e cosí nella chiesa della
calonaca di fiesole, gli diedono sepoltura l’anno mcccclxxxvi. e fu per memoria et onore di lui, non dopo
molto spazio di tempo, fattoli questo epitaffio:
desiderando a ’l pari
di desiderio andar nella bella arte,
mi trovai tra qve’ rari
a cvi voglie si belle il ciel comparte.







ercole ferrarese
pittore
ancora che fiorissero in toscana d’ogni tempo gli ingegni maravigliosamente nelle pitture, nondimeno ne
l’altre provincie d’italia, che questo intendevano, si veniva a risvegliare sempre qualche persona che faceva
l’arte in que’ luoghi tenere eccellente. e certamente dove non sono gli studii e gli uomini per usanza inclinati
ad imparare, non possono le genti né cosí tosto né cosí
lodate divenire. ma quando in tali città divengono alcuni eccellenti, sono da que’ popoli ammirati e stimati, per
la poca quantità che il paese loro ne produce; come fu
veramente ammirato e tenuto eccellente ercole da ferrara pittore, che fu creato di lorenzo cossa, il quale
cossa fu ne’ suoi tempi molto stimato, et infinite opere
fece et in ferrara e per tutta la lombardia et in bologna
massimamente, dove chiamato da m<esser> giovanni
bentivogli dipinse molte camere e molte sale nel palazzo
di quello, de le quali, per essere state poi rovinate, non
accade altrimenti dire; e la cappella ancora in san iacopo con duoi trionfi tenuti allora in quella città una cosa
molto eccellente. lavorò ancora in ravenna, nella chiesa
di san domenico, la tavola a tempera e la cappella di
san bastiano a fresco; et in ferrara sua patria il coro di
san domenico a fresco pure, e molte altre opere a tempera che non sono da farne memoria. e nella misericordia di bologna fece alcune pitture. ma particularmente
in san giovanni in monte di quella città fece una tavola
con una nostra donna e certi santi d’intorno, che fu finita da lui l’anno mcccciiic. e cosí in san petronio in
una cappella una tavola a tempera, che si conosce a la
maniera, con una predella sotto di figure piccole fatte
con gran diligenzia. al cossa dunque, mentre che egli
era in cotanto credito, fu da alcuni ferraresi dato a im-







parare i modi della arte il predetto ercole molto giovane
allora modesto e di acuto ingegno il quale, per venire a
quel grado che e’ piú bramava, studiando continovamente il dí e la notte passò in brieve tempo il maestro
quanto al disegno; ma per la reverenzia che gli portava,
non si volse però per questo partire da lui, ma continovò
nel servizio suo sino a la morte di esso cossa, con fatiche
e disagi quasi incredibili. venuta la morte del suo maestro, che lavorava allora la cappella de’ garganelli in san
pietro di bologna, fu ricercato da ’l padrone di quello,
se li bastava l’animo di condurla a quella perfezzione
che ’l cossa aveva disegnato. per il che ercole con bonissimo animo la prese, e si convennero insieme di dargli quattro ducati il mese, e la spesa per lui e per un suo
garzone, et i colori che in tale opera avevano a porsi.
laonde ercole, messosi a gara con l’opera che il cossa
aveva fatta nella volta, la passò grandemente di disegno,
di colorito e d’invenzione. egli figurò in una parete la
crocifissione di cristo, cosa che è molto piena e bella,
dove si vede figurato da lui oltra il cristo che già è morto, il tumulto de’ giudei venuti a vedere il messia in croce; e tra questi una diversità di teste grandissima, avendo egli studiosissimamente cercato di farle tanto
differenti l’una da l’altra, che elle non si somiglino in cosa alcuna. e ve ne fece veramente qualcuna che scoppiando di dolore nel pianto, assai chiaramente dimostra
quanto e’ cercasse imitare il vero. èvvi lo svenimento
della madonna che è pietosissimo, ma molto piú compassionevole lo aiuto delle marie in verso di quella, per
vedersi ne’ loro aspetti tanto dolore, quanto è appena
possibile imaginarsi nel morire la piú cara cosa che tu
abbia, e stare in perdita della seconda. ma tra l’altre cose notabili che vi sono è un longino a cavallo in su una
bestia secca in iscorto, che ha rilievo grandissimo; et in
lui si conosce la impietà nello avere aperto il lato di cristo, e la penitenzia e converzione nel trovarsi rallumina-







to. similmente in strana attitudine figurò alcuni soldati
che si giuocano la veste di cristo, con modi bizzarri di
volti et abbigliamenti nel dosso. sonvi figure infinite, et i
ladroni in croce legati, e que’ soldati che rompono loro
le gambe, i quali di attitudini e forza non si possono
quasi far meglio, e mostrano come egli aveva intelligenza, cercando le fatiche dell’arte. fece ancora nella parete
dirimpetto a questa il transito di nostra donna, la quale è da gli apostoli circondata, con attitudini bellissime;
fra le quali fece sei persone ritratte di naturale tanto bene, che quegli che le conobbero, affermano che elle sono vivissime. ritrasse in tale opra se medesimo et il padrone della cappella, il quale per lo amore che gli portò
e per la fama che di tale opra conseguí, finita ch’ella fu,
gli donò mille lire di bolognini. dicono che ercole stette
xii anni a finir tale opra: sette a condurla in fresco e cinque per ritoccarla a secco.
dicono che ercole nel lavoro era molto fantastico,
perché quando e’ lavorava aveva cura che nessuno pittore né altri lo vedesse. era molto odiato da i pittori bolognesi, i quali a’ forestieri sempre per la invidia che a essi
hanno avuto, portarono odio, e piú ch’infinita nelle concorrenze fra loro, perché s’accordarono con un legnaiuolo alcuni pittori, et in chiesa si rinchiusero vicino
alla cappella che egli faceva, e la notte in quella entrarono per forza; onde gli videro l’opera e gli rubarono tutti
i cartoni, gli schizzi et i disegni. per la qual cosa ercole
si sdegnò di maniera, che finita tale opera, disegnò partirsi di bologna et isviare di quella città il duca tagliapietra scultore, ch’era cosí nominato, il quale in detta
opera che ercole dipinse, intagliò di marmo bellissimi
fogliami nel parapetto dinanzi a essa cappella, et in ferrara fece tutte le finestre di pietra nel palazzo del duca,
che sono bellissime. laonde già venutogli a fastidio lo
star fuori di casa, egli a ferrara se ne tornò in compagnia di colui. e fece per quella città dell’altre opere sen-







za numero. era ercole persona a cui molto piaceva il vino; e spesso inebriandosi fu cagione di accortarsi la vita,
la quale condusse libera senza alcun male fino a gli anni
xxxx. poi gli cadde un giorno la gocciola, di maniera
che in poche ore gli tolse la vita. e da uno amico, non
molto dopo, gli fu fatto questo epitaffio:
hercvles ferrarien<sis>
ingenivm fvit acre mihi similesqve figvras
natvrae effinxit nemo colore magis.

lasciò guido bolognese pittore suo creato, il quale
sotto il portico di s. piero a bologna fece a fresco un
crocifisso, co·lladroni, cavalli, soldati, e con le marie. e
perché egli desiderava sommamente di venire stimato in
quella città come il suo maestro, studiò tanto e si sottomise a tanti disagi, che e’ si morí di xxxv anni. e se e’ si
fusse messo a imparar la arte da fanciullezza, come e’ vi
si mise di anni xviii, lo arebbe egli non solamente arrivato senza molta fatica, ma passatolo ancora di gran lunga.







iacopo, giovanni e gentile bellini
pittori veniziani
le cose radicate nella virtú, ancora che il fondamento
sia basso e vile, sormontano sempre in altezza di mano
in mano, e fino a che elle non sono arrivate in altissima
sublimità, non si arrestano o posan mai; sí come chiaramente poté vedersi nel debile e basso principio della casa de’ bellini, e nella gagliarda et alta eccellenza dove e’
salirono con la pittura. con ciò sia che iacopo bellini
pittore veneziano, concorrente di quel domenico che
insegnò il colorire ad olio ad andrea da ’l castagno, ancora che molto si affaticasse per venire eccellente nella
arte, non acquistò però nome in quella, se non dopo la
partita di esso domenico. ma poi ritrovandovisi unico,
cioè senza alcuno che lo pareggiasse, acquistando credito e fama, desiderò di venire maggiore. e per questo con
ogni studio e sollecitudine attendendo al mestiero, cominciò a farsi lume per se medesimo, e la fortuna a fargli
favore et a provedergli gagliardo aiuto, ciò è due figliuoli, giovanni e gentile. a’ quali, poi che e’ furono cresciuti in età conveniente, insegnò egli stesso con ogni accuratezza i principii del disegno. e non passò molto che
l’uno e l’altro avanzorono di gran lunga il padre, il quale
con ogni sollecitudine attendeva ad inanimirgli; acciò
che cosí come i toscani tra lor medesimi portavano il
vanto del vincersi l’un l’altro, secondo che e’ venivono a
la arte di mano in mano, cosí avesse giovanni a vincer
lui, e gentile poi l’uno e l’altro. furono le prime cose
che diedono piú fama a iacopo per gli aiuti de’ figliuoli
una storia che alcuni dicono che è nella scuola di san
giovanni vangelista, dove sono le storie della croce. le
quali furono dipinte da loro in tela, per avere del continuo costumato quella città di far lavorare in quella maniera. dilettossi iacopo di lavorare egli solo, e dentro e







fuori di vinegia, con tenere accesi allo studio delle difficultà della pittura nel colorire e giovanni e gentile; il
che fecero amendue di maniera che, dopo la morte del
padre, lavorarono in compagnia molte cose lodate. e cosí successe miglior fortuna nell’arte a giovanni, il quale
dotato dalla natura d’ingegno e di memoria migliore, divenne e piú pratico e di maggiore intelligenzia e di piú
giudizio che non fu gentile, avendo acquistato giovanni credito e nome grandissimo da aver ritratto di naturale molte persone, e fra gli altri un doge di quella città,
che dicono essere stato da ca’ loredano. il ritratto del
quale fu per la amicizia presa con esso cagione che e’ facesse per suo mezzo, nella chiesa di san giovanni e pavolo, la cappella di san tommaso d’aquino; per la quale opera, reputata certo bellissima, fu egli tenuto in quel
grado che maggior si poteva in quella professione. e
non andò molto che e’ fu ricerco da far una tavola in canaregio nella chiesa di san giobbo, dove egli fece dentro una nostra donna con molti santi, che sempre gli ha
mantenuto quello istesso nome di celebrato che egli si
acquistò in quella città. spartosi dunque il nome suo per
quel paese, erano con prieghi intercesse l’opere da lui e
con mezzi grandi, come fu la tavola che è oggi in pesaro
di sua mano in san francesco, che fu tenuta per un tempo cosa molto eccellente, per vedersi dentro a quella
una pulitezza et una diligenzia straordinaria. fece nella
chiesa di san zacaria dove stanno le monache, alla cappella di san girolamo, una tavola che vi è dentro variati
santi intorno alla nostra donna, dove è usato ingegno e
giudizio in un casamento che v’è dentro, e cosí nelle figure; la quale fu lodata grandemente da gli artefici e
gentiluomini di quella città. egli ancora nella sagrestia
de’ frati minori, detta la ca’ grande, ne fece un’altra,
che di assai bella maniera e con bonissimo disegno fu
condotta. a san michele poi di murano lavorò un’altra
tavola, et a s. francesco della vigna, dove stanno frati







del zoccolo, nella chiesa vecchia pose un quadro di un
cristo morto; la fama del quale si divulgò talmente, che
lodovico xi re di francia invaghito del suo nome, lo
mandò a chiedere a quella città, dalla quale con difficultà gli fu concesso, et in luogo di quello ve ne fu messo
un altro sotto il nome di giovan bellino, il quale non fu
sí leggiadro né sí ben condotto quanto quello. perché si
tiene che un girolamo mocetto suo creato vi lavorasse
sopra, sendo la differenza dal primo tanto diversamente
condotta.
fece ancora nella confraternita di san girolamo una
opera che v’è dentro figure piccole, molto lodata; laonde venute in considerazione l’opere di giovanni fra i
gentiluomini di quella città, la volsero crescere di ornamento, e proposto nel senato di far dipignere a giovanni la sala del gran consiglio, per l’eccellenza sua fu vinto il partito senza contesa alcuna. e cosí ordinarono che
egli cominciasse quell’opera, e dentro vi facesse i fatti
piú notabili della repub<lica> veniziana. onde egli vi
lavorò molte storie in compagnia di gentile piú di lui
giovane, fra le quali dipinse una armata di galee che
sbarcano alla piazza di san marco; dove tirò in prospettiva la chiesa, le case e ’l palazzo e la piazza, con infinito
numero di popolo in processione, con grazia e con buona maniera condotte, le quali gli fecero onore et utile
grandissimo. egli vi dipinse ancora un’altra storia, lavorata con diligenza grandissima, con uno armamento di
galee et una battaglia intricata, dove combattono i soldati; et in esse diminuí per via di prospettiva le barche e le
figure, e quelle con grandissima ordinanza e con bonissima maniera dipinse. quivi si vede il furore, la forza, la
difesa, il ferire de’ soldati, e le diverse morti che egli
andò considerando; dove non men di quelle espresse lo
intrigamento delle galee, del tritar l’acque co’ remi, e la
confusione delle onde e gli altri armamenti marittimi,
fatti con una arte certo grandissima. un’altra storia è in







detto luogo ancora, nella quale è quando cavano il papa,
che era stato nascosto per cuoco fuggitosi in vinegia nel
monasterio della carità; dove sono molte figure ritratte
di naturale, e similmente in quelle altre dette di sopra.
contrafece sí vivi e proprii que’ casamenti, la piazza e
palazzo di san marco, la pescheria e ’l macello, che meritò per questo da la signoria perpetua provisione.
laonde avendo egli finita una pittura non molto grande,
nella quale erano alcuni ritratti di naturale che pareano
vivi, ella fu portata in turchia da uno ambasciadore a
maumetto allotta gran turco. e se ben tal cosa era
proibita loro per la legge maumettana, ella fu pure di
tanto stupore nel presentarla, che non essendo usato il
signore vederne, gli parve grandissimo magistero. onde
non solo prese la pittura, ma chiese loro il maestro che
l’aveva fatta. perché a vinegia tornato, espose al senato
qualmente al signore dovessero mandare giovan bellino. ma essi, come quegli che molto l’amavano, essendo
egli già in età che male poteva sopportare disagii, si risolverono di mandarvi gentile suo fratello, il quale
arebbe fatto il medesimo che giovanni. et inoltre si assicuravano di non perderlo interamente, e massime che
egli seguitava per il palazzo le storie che egli aveva cominciate nella sala del gran consiglio. laonde messosi
gentile in ordine, e montato in su le galee con onoratissima provisione, pervenne in gostantinopoli a salvamento. e presentato dal balio della signoria a maumetto, fu veduto volentieri e come cosa nuova molto
accarezzato. e poi che egli presentò a quel principe una
vaghissima pittura, fu ammirato da quel signore che uno
uomo mortale avesse in sé tanta divinità, che egli esprimesse sí vivamente e sí naturale le cose della natura. né
vi dimorò molto gentile che egli ritrasse di naturale
maometto, che pareva vivissimo; al quale, come cosa
inusitata, pareva questo piú tosto miracolo che arte. et
in ultimo, doppo lo aver veduto molte esperienzie di







quell’arte, lo domandò se gli dava il cuore di dipigner se
medesimo, e gentile rispose che per satisfarli si ritrarebbe, e facilissimamente. né passò molti giorni che ritrattosi a una spera che somigliava forte, lo presentò al signore. il quale, vedendo quel che gentile faceva della
pittura, ne rimase piú amirato e stupefatto che prima;
per la qualcosa da se stesso non poteva immaginarsi che
e’ non avesse qualche spirto divino addosso. e se non
fussi stato che per legge tale esercizio era proibito, et andavane la morte a chi adorava statue, non arebbe mai licenziato gentile, anzi lo arebbe onorato grandemente e
tenutolo a farli fare opere appresso di sé. un giorno lo
fece venire a sé, e fattolo ringraziare de le cortesie usate
e datoli lode infinite per l’opere fatte da·llui, gli fece dire
che e’ dimandasse quel che e’ volesse, che ogni grazia gli
sarebbe conceduta. ma gentile che era modesto altra
cosa non chiese, salvo che una lettera di favore, che al
serenissimo senato della città sua lo raccomandasse.
perciò maometto gli fece fare una lettera di favore molto calda; e sopra quella gli diede molti onorati doni, et
appresso lo fece cavaliere con molti previlegi e li pose al
collo una catena lavorata alla turchesca, di peso di scudi
 d’oro, la quale ancora si trova appresso a gli eredi
suoi in venezia, e di piú gli concesse immunità per tutti
luoghi del suo imperio. partissi gentile di gostantinopoli con grandissima allegrezza et ebbe felicissimo ritorno per il mare; et arivato in vinegia, fu da giovanni suo
fratello e da quasi tutta quella città molto volentieri veduto, e visitato da chiunque seco si rallegrava del grande
onore che gli aveva fatto maometto. fecesi vedere alla
signoria, la quale aveva già obligo per gli onori che giovanni faceva con le opere a quel senato, e molto piú a
gentile, che aveva recato tanti onori di levante alla sua
patria. e presentata la lettera fu consolato di quel che
chiese, che fu una provisione di scudi  l’anno, la quale gli durò quanto la vita sua. fece gentile doppo il suo







ritorno molte opere, ma particularmente una storia nella
scuola di san marco, di esso evangelista; et in quella fece lo edificio di santa sofia di gostantinopoli, oggi moschea de’ turchi; è tirato in prospettiva, cosa veramente
difficile e bella per molte parti che si veggono che egli
ha fatto scoprire in quello edificio. oltra che egli ritrasse
di naturale tutte le femmine che sono in quella storia,
con gli abiti alla turchesca, quali egli aveva recati di gostantinopoli, e molte aconciature di capo che son tenute
molto belle. e cosí seguitando fece per la città di poi
molte opere, le quali oltra alle ricchezze che egli aveva
acquistato, gli donoron fama immortale, per i buoni costumi e la vita lodevole che egli tenne continovamente.
finalmente, vicino già alla età di anni lxxx, passò all’altra vita; e da giovanni suo fratello gli fu dato onorato
sepolcro in san giovanni e paulo, l’anno mdi. rimasto
giovanni vedovo di gentile, che sempre amò tenerissimamente, andava lavorando e passandosi tempo, ancora
che egli fusse vecchio; e per che e’ si era dato a far ritratti di naturale, introdusse una usanza in quella città, che
chi era niente di grado, si faceva fare o da lui o da altri il
suo ritratto, come appare per tutte le case di venezia
che son tutte piene di quegli, e vi si vede per infino in
quarta generazione i discendenti nella pittura. ritrasse
giovanni per m<esser> pietro bembo, che ancora non
stava con leone x, la sua innamorata, da ’l quale ebbe
oltra al pagamento un bellissimo sonetto che comincia:
o imagine mia celeste e pura
che splendi piú che il sole a gli occhi miei.
fece giovanni un numero grandissimo di opere e
quadri che sono riposti in quelle case de’ gentiluomini
di venezia, de’ quali per la moltitudine non iscade far
menzione, avendo io insegnato dove sono le cose piú
notabili e belle che e’ facesse mai. né ancora dirò tutto







quel che di suo egli mandò per il dominio di venezia e
molti ritratti di principi che egli fece, senza le altre cose
spezzate di alcuni quadroni fatti loro, come in rimino al
s<ignor> sigismondo malatesta un quadro d’una pietà
che ha due puttini che la reggono, la quale è oggi in san
francesco in quella città.
ebbe giovanni molti discepoli a i quali egli con grande amorevolezza insegnò l’arte, fra i quali fu in padova
già  anni iacopo da montagna, che imitò molto la sua
maniera per quanto mostrano l’opere sue che si veggono
et in padova et in venezia. ma quello che piú di tutti lo
imitò e gli fece maggiore onore, fu il rondinello da ravenna, del quale si serví sempre in tutte le opere sue.
costui fece in ravenna molte opere, come in san domenico una tavola e nel duomo un’altra, ch’è tenuta molto
bella per di quella maniera. e quella che passò tutte l’altre, a’ frati carmelitani nella chiesa di san giovan batista, dove è una nostra donna con due santi bellissimi.
ma fra tutte le cose che vi sono ci è un santo alberto loro frate, che è bellissimo nella testa e ne’ panni e per tutta la figura. sté con seco, ancora che facesse poco frutto
benedetto coda da ferrara, che abitò a rimini, et in
quella città fece molte pitture, lasciando di sé bartolomeo suo figliuolo che fece il medesimo. dicesi che ancora giorgione da castelfranco attese a quella arte seco
ne’ suoi primi principii, e molti altri del travisano e
lombardi, che non iscade farne memoria.
e per tornare a giovanni, egli già condotto alla età di
lxxxx anni lassando nome per le opere fatte in venezia
sua patria e fuori di quella, passò di male di vecchiaia da
questa vita ad una migliore; e nella medesima chiesa et
in quello stesso deposito che egli aveva fatto a gentile,
onoratamente fu sepelito. né mancò in venezia chi con
sonetti volgari e con epigrammi latini cercassi di onorarlo morto, come egli aveva cercato sempre di onorar vivo
la patria sua. e molti gli renderono i versi che egli aveva







già fatti nella giovanezza nel dilettarsi della poesia, e
quello che molto piú importa, fu lodato da il lodatissimo
ariosto che, nel far menzione de gli eccellenti pittori
moderni, nel canto xxxiii a la seconda stanza disse:
que’ ch’a’ nostri dí furo e sono ancora,
leonardo, andrea mantegnia e gian bellino.







cosimo rosselli
pittore fiorentino
molte persone, sbeffando e schernendo altrui, si pascono d’uno ingiusto diletto, che il piú delle volte torna
lor danno, in quella stessa maniera quasi che tornar fece
lo scherno in capo a chi cercò di avvilire le fatiche sue
cosimo rosselli, che nel suo tempo fu tenuto assai buon
pittore, ma non però eccellente e raro, ancora che egli
valesse non poco in alcune parti della arte. costui nella
sua giovanezza fece in fiorenza nella chiesa di santo
ambruogio una tavola, e sopra l’arco delle monache di
s. iacopo da le murate tre figure. lavorò ancora nella
chiesa de’ servi la tavola della cappella di santa barbara,
e nel primo cortile lavorò in fresco la storia quando il
beato filippo piglia lo abito della nostra donna. a’ frati di cestello fece la tavola dello altar maggiore e ne fece
ancora un’altra in una cappella; e similmente in una cappella innanzi che s’entri in una chiesetta, sopra il bernardino, lavorò una tavola con molte figure. dipinse il
segno a’ fanciulli della compagnia di san giorgio, nel
quale è una annunziata, e molti quadri e tondi di madonne a’ cittadini. alle monache di santo ambruogio
fece la cappella del miracolo del sacramento, la quale
opera è cosa assai buona, e delle sue che sono in fiorenza tenuta la migliore. et in questa fece di naturale il pico
signore della mirandola tanto eccellentemente, che e’
non pare ritratto, ma vivo. laonde egli, che de gli amici
aveva per la sua buona conversazione, fu con gli altri
pittori chiamato a far l’opera che fece fare sisto iiii
pontefice nella cappella del palazzo. e cosí in compagnia di sandro botticello, di domenico ghirlandaio,
dell’abbate di san clemente, di luca da cortona e di
pietro perugino, vi dipinse di sua mano tre storie, nelle
quali fece la sommersione di faraone nel mar rosso e la







predica di cristo a’ popoli lungo il mar di tiberia e la
cena de gli apostoli con cristo, et in quella fece una tavola in otto facce tirate in buona prospettiva, e sopra
quella il palco in otto facce con spartimento che gira in
otto angoli, dove molto bene scortando, mostrò quanto
gli altri sapere dell’arte. dicesi che il papa aveva ordinato un premio, oltra il pagamento, a chi meglio avesse lavorato, e questo s’aveva a dare a chi con lode e merito al
giudicio del pontefice fosse paruto. laonde finite le storie, venne sua santità a veder l’opera, e già ciascuno de’
maestri aveva procurato far sí, che ’l premio e l’onore
fosse suo. per il che sentendosi cosimo piú debile d’invenzione e di disegno, cercò occultare il suo difetto. onde e’ coperse tutta questa opera di finissimi azzurri oltramarini e di vivaci colori, e con molto oro illuminò la
storia: né albero, né erba, né panno, né nuvolo rimase,
che lumeggiato non fosse, credendosi che ’l papa, come
di quella arte poco intendente, gli dovesse donare la vittoria. venne il giorno ch’ogni maestro doveva la sua
opera scoprire, perché egli ancora mostrò la sua, de la
quale fu da que’ maestri assai riso e schernito, sí come
quegli che la sua debolezza piú tosto ucellavano che ne
avessero compassione. il papa andò a vedere l’opera
della cappella finita, e giunto in quella, l’azzurro, l’oro e
gli altri be’ colori di cosimo in un tratto gli abbagliarono gli occhi, perché questa assai piú di tutte l’altre gli
piacque, come a persona che aveva poco giudicio in tal
professione. onde giudicò cosimo molto meglio aver
sodisfatto e lavorato, che gli altri piú eccellenti di lui
non avevano fatto. e cosí fece dare a cosimo il premio
ordinato, come a piú valente e migliore artefice de gli altri. e comandò a coloro che acconciassero d’oro le loro
istorie e le coprissero di migliori azzurri, acciò che elle
fussero simili a quelle di cosimo nel colorito e nella ricchezza. laonde i poveri pittori mal contenti anzi pure
disperati, per satisfare alla poca intelligenzia del padre







santo, si diedero a guastare tutto quel buono che avevano fatto. risesi cosimo di costoro piú che essi non avevano riso di lui quando lo ucellavano del tanto oro; e
tornatosene a fiorenza onorato et assai bene agiato, attese a lavorare al solito suo, avendo sempre in sua compagnia in tutte le cose piero di cosimo suo discepolo,
che lo aiutò in roma e per tutto. questo piero lavorò
nella cappella di sisto e vi fece molte cose, e massimamente un paese nella predica di cristo che è tenuto la
miglior cosa che vi sia. stette ancora seco andrea di cosimo che attese alle grottesche. visse cosimo anni lxviii, e per una lunga infermità consumato e logoro, finalmente si morí l’anno mcccclxxxiiii e dalla compagnia
del bernardino fu sepellito in santa croce. dilettossi
molto de la alchimia, la quale vivo sempre lo consumò,
et in grandissime povertà lo condusse a la morte. dopo
la morte poi, in memoria dello scorno fatto a’ suoi concorrenti nella cappella, gli fu fatto questo epitaffio:
pinsi, e pingendo fei
conoscer qvanto il bel colore inganna;
et a’ compagni miei,
come tal biasma altrvi, che sé condanna.







il cecca
ingegnere fiorentino
se la dura necessità non avesse sforzati gli uomini ad
essere ingegnosi per la utilità e comodo proprio, non sarebbe la architettura divenuta sí eccellente e maravigliosa nelle menti e nelle opere di coloro che, per acquistarsi et utile e fama, si sono esercitati in quella con tanto
onore, quanto giornalmente si rende loro da chi conosce
il migliore da ’l buono. questa necessità primeramente
indusse le fabbriche; questa gli ornamenti di quella;
questa gli ordini, le statue, i giardini, i bagni e tutte quelle altre comodità suntuose che ciascuno brama e pochi
posseggono. questa nelle menti degli uomini ha eccitato
la gara e le concorrenzie non solamente de gli edifizii,
ma delle comodità di quegli; per il che sono stati forzati
gli artefici a divenire industriosi ne gli ordini de’ tirari,
nelle machine da guerra, negli edifizii da acque et in tutte quelle advertenzie et accorgimenti, che sotto nome di
ingegni e di architetture, disordinando gli adversarii et
accomodando gli amici, fanno e bello e comodo il mondo. e qualunche sopra gli altri ha saputo fare queste cose, oltra lo essere uscito d’ogni sua noia, sommamente è
stato lodato e pregiato da tutti gli altri; come al tempo
de’ padri nostri fu il cecca fiorentino, al quale ne’ dí
suoi vennero in mano molte cose e molto onorate; et in
quelle si portò egli tanto bene nel servigio della patria
sua, operando con rispiarmo e sodisfazzione e grazia de’
suoi cittadini, che le ingegnose et industriose fatiche sue
lo hanno fatto famoso e chiaro fra gli altri egregi e lodati
spiriti. dicesi che il cecca fu nella sua giovanezza legnaiuolo bonissimo; e perché egli aveva applicato tutto
lo intento suo a cercare di sapere le difficultà de gli ingegni, come si può condurre ne’ campi de’ soldati machine
da muraglie, scale da salire nelle città, arieti da rompere







le mura, difese da riparare i soldati per combattere, et
ogni cosa che nuocere potesse a gli inimici e quelle che
a’ suoi amici potessero giovar, essendo egli persona di
grandissima utilità alla patria sua, meritò che la signoria
di fiorenza gli desse provisione continua. per il che,
quando non si combatteva, andava per il dominio rivedendo le fortezze e le mura delle città e castelli ch’erano
debili, et a quelli dava il modo de’ ripari e d’ogni altra
cosa che bisognava. e dicesi che le nuvole che andavano
per la festa di san giovanni in fiorenza a processione,
furono ingegno suo, che certo sono tenute cosa bellissima. fece egli ancora uno edificio, che per nettare e racconciare il musaico nella tribuna di san giovanni si girava, s’alzava et abbassava et accostava, che due persone
lo potevano maneggiare, cosa che diede al cecca riputazione grandissima. avvenne al suo tempo che lo esercito
de’ signori fiorentini era intorno a piancaldoli, et egli
con lo ingegno fece sí, che i soldati vi entraron dentro
per via di mine senza colpo di spada; e seguitando piú
oltre a certi castelli, fece la mala sorte sua, che volendo
egli un giorno misurare alcune altezze in un luogo difficile, messe il capo fuori della muraglia per mandare un
filo a basso, acciò potesse sapere l’altezza di quella, ma
essendo egli mortalissimamente odiato da inimici che
molto piú temevano lo ingegno suo che le forze quasi de
gli adversarii continovamente tenevano gli occhi addosso
a lui solo. per il che, veduta questa opportunità, un prete
con una balestra a panca gli trasse, e con un verettone lo
colse nella testa sí fieramente, che il povero cecca di subito si morí. dolse molto a tutto lo esercito et a’ suoi cittadini il danno e la perdita che fecero nella morte di lui,
ma non vi essendo rimedio alcuno, ne lo rimandarono in
cassa a fiorenza, e le sorelle sue in s. pietro scheraggio
gli diedero onorata sepoltura, e sotto il ritratto suo di
marmo fecero porre lo infrascritto epitaffio:






fabrvm magister cicca natvs oppidis vel obsidendis
vel tvendis hic iacet. vixit ann<os> xxxxi,
men<ses> iv, dies xiiii. obiit pro patria telo ictvs.
piae sorores monimentvm
fecervnt mcccclxxxviii.







andrea verrocchio
scultore fiorentino
molti per lo studio imparano una arte, che se e’ fossero nella maniera di quella aiutati dalla natura, accozzando il naturale con lo accidentale, supererebbono non
tanto quegli che sono stati avanti di loro, ma quegli che
dopo la morte loro arebbono a nascere. e di quanta importanza sia alle persone eccellenti questa parte congiunta con essa, ogni dí se ne vede lo esemplo in molti, i
quali mentre che studiano fanno infiniti miracoli, e mancando quello studio per non essere accompagnato con la
natura, se stanno pure tre giorni che non s’affatichino,
ogni cosa si parte de l’animo loro. e pigliano questi tali
sempre una maniera cruda e senza dolcezza alcuna, di
che è cagione l’asprezza delle fatiche che e’ durano malgrado della natura. e ben si vede che chi sforza quella,
fa effetti contrarii alla voglia sua; e cosí per lo opposito,
seguitandola con piacere, conduce cose maravigliose.
laonde non debbe certo parere strano se andrea del
verrocchio che, aiutato piú dallo studio che dalla natura, pervenne tra gli scultori a ’l sommo de’ gradi et intese l’arte perfettamente, fu tenuto duro e crudetto nella
maniera de’ suoi lavori, e sempre tali sono apparite le
cose sue, ancora che sieno mirabili nel cospetto di chi le
conosce. costui per patria fu fiorentino, ne’ suoi tempi
scultore, intagliatore, pittore e musico perfettissimo, e
dalla natura d’ogni cosa sommamente dotato, et attese
alle scienze, perché molto della geometria si dilettò nella
sua giovanezza; et in quella, perché attendeva allo orefice, lavorò di argento due storie nelle teste dello altar di
san giovanni, delle quali, quando elle furono messe in
opera, acquistò lode e nome grandissimo. mancavano in
questo tempo in roma alcuni di quelli apostoli grandi,
che ordinariamente solevano stare in su l’altare in cap-







pella del papa con alcune altre argenterie che erano state disfatte; per il che fu mandato per andrea con gran
favore da sisto iiii e condotto a roma et allogatoli quel
tanto che il papa desiderava et egli tutto condusse a perfezzione, con arte, diligenzia et ingegno maraviglioso.
ma veduto nella stanza di roma ritrovarsi molte statue
di varie sorti, e particularmente quel cavallo di bronzo
che dal papa fu fatto porre a santo ioanni laterano, e
che de’ fragmenti nonché de le cose intere che ogni dí si
trovavano, si faceva stima grandissima, deliberò di attendere alla scultura. e cosí, abbandonato in tutto lo
orefice, si mise a gittare di bronzo alcune figurette, che
gli furono molto lodate; laonde preso maggiore animo,
si mise a lavorare di marmo. et avvenne che essendo
morta di parto in que’ giorni in roma la moglie di francesco tornabuoni, e volendo il marito che assai la amava onorare quel corpo, dette a fare la sepoltura ad andrea. et egli sopra una cassa di marmo intagliò in una
lapida la donna, il partorire, et il passare a quella altra
vita, con molte altre figurette sí belle e sí bene condotte,
che questa per la prima opera sua di marmo fu tenuta
molto buona. ritornato poi a fiorenza con danari e fama et onore, gli fu subito allogata una figura d’un davit
di braccia due e mezzo per farla di bronzo, la quale da
lui condotta a perfezzione, fu posta et è ancora oggi nel
palazzo ducale al sommo della scala dove sta la catena,
e fu sommamente lodata da ciascheduno. mentre che
egli conduceva la statua detta, fece ancora quella nostra
donna di marmo ch’è sopra la sepoltura di m<esser>
lionardo bruni aretino in santa croce, la quale lavorò
egli, essendo ancor giovane, per bernardo rossellini
scultore, il quale condusse di marmo tutta quella opera.
per le quali cose acquistando andrea nome di eccellente
maestro, e massimamente nelle cose di metallo delle
quali egli si dilettava molto, fece di bronzo tutta tonda
in san lorenzo la sepoltura di giovanni e di piero di







cosimo de’ medici, dov’è una cassa di porfido retta da
quattro cantonate di bronzo, con girari di foglie molto
eccellentemente lavorate e finite con infinita sottilità e
diligenza; la quale è posta fra la capella del sacramento e
la sagrestia, della quale non si può lavorare di bronzo,
né di getto far cosa meglio. avvenne che già il magistrato de’ sei della mercatanzia in fiorenza, quando viveva
donato gli allogarono a far di marmo un tabernacolo
che è oggi dirimpetto a san michele, nell’oratorio di
fuori di ort santo michele, che finito da lui e messo in
opera, volendo i sei far fare di bronzo san tommaso
che a cristo mette il dito nella piaga, furono in disferenzia del prezzo, non per altro che per la gara di alcuni che
favorivano donato, et altri che volevano che le facessi
lorenzo ghiberti. e sí questa caparbietà de’ cittadini
andò seguitando, che perfino che non fu morto e donato e lorenzo, non messon mai in esecuzione il loro proponimento. per il che andrea già fattosi conoscere per
la sottilità del suo magistero, per l’universalità della
buona pratica sua, sí nel conversare, come al lavoro che
egli faceva, fu da’ suoi amici proposto che e’ facesse
queste due statue di cristo e di san tommaso. le quali
allogateli, con fatica e grande studio fattone i modelli e
fatto le forme, ebbe nel getto grandissima fortuna, che
gli vennono tutte unitamente di bontà salde et intere.
onde messosi a rinettarle e finirle, le ridusse a quella
perfezzione che elle si veggono al presente; e si comprende nell’attitudine di quel san tommaso una certa
incredulità e subita voglia di toccarlo intero, che ’l suo
stare in dubbio lo faceva stare ostinato; e conoscesi
quanto con amore egli tocchi con mano quelle cicatrici
di cristo, il quale con liberalissima attitudine alza un
braccio et apre la veste, per chiarire il dubbio del suo discepolo; ché, vestito di bellissimi panni l’uno e l’altro,
fece conoscere andrea in quell’arte non meno saperla
esercitare che si facessi e donato e lorenzo e gl’altri







scultori che avevono operato innanzi a lui; la quale opera fu locata nel tabernacolo che aveva già fatto donato,
et allora e poi è sempre stata tenuta in pregio. laonde
non potendo la fama sua piú crescere in quella professione, come persona che gli piacevon gli studi et ogni
cosa dove si aveva a durare fatica, non gli bastando in
una sola esser tenuto valente, voleva ancora in altre che
egli non sapessi impararle per fare il medesimo; e cosí
volto l’animo a volere ancora lassare opere di pittura, fece cartoni di alcune storie e quadri, e cominciò a metterci in opera di colori. e mentre che egli alla pittura attendeva, non mancava attendere alle cose della geometria,
avendo animo valersene un dí nelle cose della architettura. e con questo suo modo di procedere caminando, andava virtuosamente spendendo il tempo. fu in que’
giorni finito di murare la lanterna della cupola di santa
maria del fiore, e ristrettosi insieme gli operai di quella
fabrica, risolverono fra molte dispute e ragionamenti fra
loro che si dovessi fare la palla che sopra quello edifizio,
per ordine già di filippo morto, si doveva porre per finimento di quello, e mandato per andrea innanzi che si
partisse da loro, gli feciono allogazione di detta palla
che fusse di misura di braccia, e che egli avesse la cura di
farla posare in sur un bottone et incatenarla di maniera
che volendovi mettere su la croce, la potessi reggere. la
quale opera andrea finí e messe su con grandissima festa del popolo, con fuochi e con molte altre allegrezze.
ma fu mestiero adoperarci industria et ingegno nello ordinarla talmente che e’ vi si potesse entrar dentro, et ad
armarla con buone fortificazioni, ché i venti non le nocessero. sono ancora in detta città molte altre cose lavorate da lui. dipinse ancora a’ frati di valle ombrosa una
tavola a san salvi, fuor della porta alla croce, nella quale è quando san giovanni battezza cristo; e lionardo
da vinci suo discepolo, che allora era giovanetto, vi co-







lorí uno angelo di sua mano, il quale era molto meglio
che le altre cose.
aveva già cosimo de’ medici condotto da roma alcune anticaglie, fra le quali aveva messo nel suo giardino,
alla porta che riesce nella via de’ ginori, un marsia di
marmo bianco, impiccato ad un tronco per dovere essere scorticato, cosa tenuta molto maravigliosa. a lorenzo
similmente, dopo la morte di cosimo, era pervenuto un
torso con la testa d’un altro marsia, antichissimo e bello
molto piú da quello. e perché chi l’aveva fatto considerò che quando marsia rimase scorticato si vedevano i
muscoli rossi et alcuni nerbicini per la figura, tolse una
pietra che è marmo rosso, et in quel sasso che aveva alcune vene bianche sottili intagliò questo marsia, che doveva parere, quando egli aveva il pulimento, cosa vivissima; se ora, a chi lo considera, fa venir considerazione
dello aver quello artefice con sí propria e bella arte ridotto tale opera a fine. per il che volendo lorenzo de’
medici accompagnarlo a quell’altro, di maniera che e’
mettessino in mezzo quella porta, mancandogli le braccia, le coscie e le gambe, mandò per andrea; donde egli
con quello ingegno che egli aveva, glielo rindirizzò in
piede, et aggiunsegli i pezzi di marmo rosso con tanta
diligenzia, che lorenzo ne rimase satisfattissimo.
avvenne che la signoria di vinezia avendo avuto
molte vittorie per la virtú di bartolomeo da bergamo,
volendo onorare la virtú di quel signore e dare animo a
gli altri loro capitani, deliberò in senato che e’ se gli facessi una statua a cavallo di bronzo e dorata per porsi in
su la piazza di santo giovanni e polo, e trovando il nome d’andrea sparso per tutta italia e fuora sopra ogni
altro, mandarono per lui a fiorenza, e condottolo a venezia con grandissima provisione gli fecion fare un modello di terra, grande appunto quanto aveva da essere. il
quale, poi che egli ebbe finito di terra e cominciato ad
armare per gettarlo di bronzo, eraci molti gentiluomini







che volevano che il vellano da padova facesse la figura,
et andrea il cavallo. de la qual cosa sdegnatosi, egli se
ne tornò a fiorenza, avendo prima spezzato al cavallo le
gambe e la testa. il che intendendo la signoria, gli fece
intendere che non tornasse loro nelle mani, perché gli
sarebbe tagliato il capo. laonde egli le scrisse che sapeva rifare il capo a’ cavalli, ma ch’essi non avrebbono già
saputo rapiccare la testa a gli uomini, né una simile a
quella di andrea. questa pronta risposta piacque molto
a quei signori, e con doppia provisione lo fecero ritornare. e non dopo molto tempo racconciò il modello e, gittandolo di bronzo, riscaldò e raffreddò, di maniera che
e’ finí la vita in vinezia lasciando imperfetta non solamente questa opera, ma un’altra che e’ faceva in pistoia,
ciò è la sepultura del cardinale forteguerra, con tre
virtú teologiche et un dio padre sopra, la quale fu finita di poi da lorenzetto scultore fiorentino. aveva andrea quando e’ morí anni lvi. e dolse la morte sua infinitamente a gli amici et a’ suoi discepoli che non erano
pochi, e massimamente a nanni grosso scultore, persona molto astratta e nella arte e nel vivere. dicesi di costui, che e’ non arebbe lavorato fuori di bottega, o a’
monaci o frati, se e’ non avesse avuto per ponte l’uscio
della volta, per potere andare a bere a sua posta e senza
licenzia. lavorava malvolentieri e per ogni piccola alterazione si faceva portare a lo spedale, e quivi si stava sino a che e’ fusse guarito in tutto. e fra l’altre, essendo
egli una volta tornato sano d’una sua infermità, gli amici
che lo visitavano, lo dimandorono come egli stava, e rispondendo egli: «male», gli soggiunsero: «tu sei pur
guarito»; «e però sto io male – replicò egli – imperò che
io arei bisogno d’un poco di febbre, per potermi intrattenere qui agiato e servito». costui venendo a morte nello spedale, e vedendosi posto innanzi un crocifisso di
legno assai goffo, pregò che lo levassino via e ve ne mettessino uno di mano di donato, affermando che se e’







non lo levavano, si morrebbe disperato, tanto era lo
amore che e’ portava alla arte.
ma per tornare ad andrea, le sue cose rimasero a lorenzo di credi discepolo et amico suo carissimo, e l’ossa
ricondotte da venezia, furono sepellite nella chiesa di
santo ambruogio nella sepoltura di ser michele di cione, dove sopra la lapida sono intagliate queste lettere:
ser michaelis de cionis et svorvm. hic ossa iacent
andreae verrocchii, qvi obiit venetiis
mcccclxxxviii.

fu nientedimanco onorato di poi con questo epitaffio:
il verrocchio.
se il mondo adorno resi
mercé delle belle opre alte e svperne,
son di me lvmi accesi
fabriche, bronzi marmi in statve eterne.







lo abate di san clemente
miniatore
rare volte suole avvenire, se uno è d’animo buono e
di vita esemplare, che il cielo non lo provegga d’amici
ottimi e di abitazioni onorate, e che per i benigni costumi suoi e’ non sia vivo, in venerazione, e morto, in grandissimo desiderio di qualunque lo ha conosciuto; come
poco avanti di questa età fu don piero della gatta, abate di san clemente di arezzo, eccellente in diverse cose
e costumato fra tutti gli altri. costui fu frate de gli agnoli, e nella sua giovanezza miniatore singularissimo e dotato di bonissimo disegno, come ne fanno fede le miniature lavorate da lui a’ monaci di santa fiora e lucilla
nella badia di arezzo; et ancora in s. martino, duomo
di lucca. fu amato molto nel suo tempo dal generale
di camaldoli, che fu mariotto maldoli aretino, il quale
parendo il don piero persona che per le sue virtú meritasse tal beneficio, liberamente glieli donò, e colui come
grato lavorò poi molte opre per quella religione.
venne la peste del mcccclxviii, e non potendosi allora con molti praticare, lo abate si diede a dipignere le figure grandi, e la prima fu un s. rocco, che e’ fece in tavola a’ rettori della fraternita d’arezzo, nella udienza
dove e’ si ragunano; la quale figura raccomanda alla nostra donna il popolo aretino. et in pochissimi mesi imparò benissimo a lavorare a fresco in muro et in tavola
ancora, e lavorando assai, divenne pittore eccellente e
raro. fece in arezzo una tavola in san pietro, dove stanno i frati de’ servi, dentrovi uno agnolo rafaello, et ancora lavorò il ritratto del beato iacopo filippo da piacenza. fu condotto a roma nella cappella di sisto iiii,
et in compagnia di luca da cortona e di pietro perugino lavorò quivi una storia. e tornato in arezzo fece nella cappella de’ gozzari in vescovado un san gerolamo







in penitenzia, il quale magro e raso con gli occhi fermi
attentissimamente nel crocifisso percotendosi il petto,
assai bene fa conoscere quanto lo ardore di amore in
quelle consumatissime carni possa travagliare la virginità. e per quella opera fece un sasso grandissimo, con
alcune altre grotte di sassi, fra le rotture delle quali nel
paese fece le storie di detto san girolamo. poi lavorò in
santo agostino di detta città una cappella alle monache
del terzo ordine, dove a fresco è una coronazione di
nostra donna, molto lodata e molto ben fatta; e sotto
un’altra cappella una assunta con alcuni angeli in una
gran tavola che molto bene sono abbigliati di panni sottili; et è veramente tenuta una pittura molto lodata, per
essere lavorata a tempera, di buon disegno e condotta
con diligenzia straordinaria. nella badia di santa fiore
in detta città è una cappella all’entrata della chiesa per la
porta principale, con san benedetto e con altri santi, finita con grazia, con buona pratica e con dolcezza. e certo egli era in quella città adorato e riverito, perché e’ valeva non solo nella pittura, ma in molte ancora di quelle
arti che ricercano industria et ingegno. avvenne al suo
tempo che gentile urbinate vescovo aretino molto amico della sua virtú risedeva in arezzo, e del continuo vivevano insieme; laonde il vescovo, che si dilettò sempre
d’ogni virtú, gli fece dipignere nel palazzo suo una cappella, nella quale è un cristo morto e su una loggia ritrarre esso vescovo e se medesimo con alcuni canonici
della città. fecegli fare al duomo vecchio fuor d’arezzo
una cappella, della quale parte ne pagò il vescovo e parte gli operai, et è una misericordia con certi angeli in alto, con alcuni panni bianchi sottili che circondano lo
ignudo, certamente bellissimi. e cosí un san sebastiano
et un san rocco con certi tondi in chiaro e scuro, dentrovi le storie loro. lavorò oltre a questo per tutta la
città in diversi luoghi, come nel carmino tre figure, e la
cappella delle monache di santa orsina, et infinite ope-







re che al presente si veggono per quella città; et a castiglione aretino nella pieve di san giuliano una tavola a
tempera alla cappella dello altar maggiore, dove è una
nostra donna bellissima et un san giuliano e san michelangelo, figure molto ben lavorate e benissimo condotte, e massime il san giuliano, che avendo affisati gli
occhi al cristo che è in collo alla nostra donna, pare
che oltre a modo si affligga di avere ucciso il padre e la
madre. similmente ad una cappella poco di sotto, è di
sua mano un portello che soleva stare ad uno organo
vecchio, nel quale è dipinto un san michele, tenuto cosa
maravigliosa, et in braccio d’una donna un putto fasciato, che par vivo vivo.
fece in arezzo alle monache delle murate la cappella
dello altar maggiore, pittura certo molto lodata, et al
monte san savino un tabernacolo dirimpetto al palazzo
del cardinale di monte, che fu tenuto bellissimo. et al
borgo san sepolcro in vescovado fece una cappella, onde lode et utile grandissimo ne trasse. fu persona molto
fattibile e buono e vero amatore di tutte le virtú, et aveva l’ingegno tanto versatile, ch’oltre a tante altre sue doti, era musico perfetto e faceva gli organi di piombo di
man sua. et in san domenico si vede ancora uno de’
cartoni di sua mano, che dolce sempre s’è mantenuto. in
san clemente ve ne era un altro pur di sua mano, dove
aveva fatto l’organo in alto e la tastatura era bassa al piano del coro; e questa considerazione gli venne, perché
egli erano pochi monaci a cantare in coro, e voleva che
l’organista cantassi e sonassi. costui molto bonificò quel
luogo di muraglie e di pitture, avendo rifatta la cappella
maggiore di quella chiesa dove era dentro quell’organo,
e per la chiesa molte altre pitture; le quali gran danno fu,
che insieme con la chiesa e convento fussero rovinate.
ma cosí era necessario volendo ornare e fortificare quella città lo illustriss<imo> duca cosimo de’ medici, il
quale nella reparazione delle nuove mura, è stato neces-







sitato ristrignere tra la detta chiesa e la porta di santo
spirito un terzo della città, et atterrare molte case di cittadini, insieme con un quarto d’un coliseo antico e consumato dietro al convento di san bernardo e l’ultime reliquie d’un teatro sotto la cittadella.
ma tornando a lo abate, egli fu parco e costumato nel
vivere e lasciò suo discepolo nella pittura matteo di ser
iacopo lappoli aretino molto pratico, il quale imitando
la sua maniera, meritò lode, come ne fa fede nella pieve
sotto il pergamo, dove si predica un cristo con la croce,
et infinite altre pitture di sua mano. et in compagnia lasciò domenico pecori, il quale molte delle sue opre finí,
come in s. pietro di quella città la tavola di san fabiano
e san sebastiano de’ bonucci, e la tavola di santo antonio, e la capella di san giustino, condotta con suoi disegni. era domenico bene stante, e fece l’arte della pittura
piú per trattenimento che per bisogno, onde sempre in
compagnia faceva i suoi lavori. fece in arezzo nella trinità una tavola che uno spagnuolo colorí, e similmente
nella pieve alla capella della madonna, et un’altra, che
fu l’ultima, per m<esser> donato da chiari in vescovado, che ’l capanna sanese gli finí, ch’è cosa lodata. diedesi poi alle finestre di vetro, e tre, ch’erano in vescovado, ne lavorò, l’una delle quali per le guerre
dall’artiglieria fu ruinata. fu ancora suo creato angelo
di lorentino pittore, il quale aveva assai buono ingegno,
e lavorò l’arco sopra la porta di san domenico; e se
avesse avuto aiuto, sarebbe diventato bonissimo maestro. morí don pietro d’età d’anni lxxxiii e da un mal
di petto stretto passò di questa vita, il che a quella città
fu di grandissimo danno, massimamente lasciando egli
alla sua morte imperfetto un tempio della nostra donna
dalle lagrime, del quale aveva fatto il modello, che da
diversi è poi stato finito. merita dunque assai lode, per
avere inteso il miniare, l’architettura, la pittura e la musica. gli diedero i suoi monachi sepoltura in san cle-







mente sua badia. e tanto sono state stimate sempre le
cose sue in detta città, che egli ne ha avuto questo epitaffio:
pingebat docte zevsis condebat et aedes
nicon pan capripes fistvla prima tva est.
non tamen ex vobis mecvm certaverit vllvs
qvae tres fecistis vnicvs haec facio.

morí nel mcccclxi. aggiunse all’arte della pittura
nella miniatura quella bellezza che fuor nella maniera
vecchia s’è visto poi nell’opre di gerolamo padovano
fatte in santa maria nuova di fiorenza ne’ libri da lui
miniati, et in quegli di gherardo miniatore suo creato,
come ancora si vide per un vante miniator fiorentino, e
gerolamo milanese, che mirabilissime opre fece in milano sua patria.







domenico ghirlandaio
pittore fiorentino
molte volte si truovano ingegni elevati e sottili che volentieri si darebbono alle arti et alle scienze et eccellentemente le eserciterebbono, se i padri loro gli indirizzassero nel principio a quelle stesse a le quali naturalmente
sono inclinati; ma spesso avviene che chi gli governa
non conoscendo forse piú oltre, straccura quello di che
piú doverebbe curarsi; e cosí è cagione che gli ingegni
prodotti dalla natura ad ornamento et utile del mondo
disutilmente rimangon persi. e quanti abbiamo noi veduti seguire una professione lungo tempo, solo per tema
di chi li governa, che arrivati poi a gli anni maturi l’hanno lasciata in abbandono per un’altra che piú loro aggrada? et è tanta la forza della natura, che lo inclinato
ad una professione molto piú frutto vi fa in un mese, che
con qualunche studio o fatica non farà un altro in molti
anni. et adviene bene spesso che continuando poi questi tali, per lo instinto che ve gli tira, fanno ammirare e
stupire insieme l’arte e la natura; come a ragion le fece
stupire domenico di tommaso ghirlandaio, il quale fu
posto all’arte dello orefice, e non piacendoli quella, non
restò di continuo di disegnare. perché essendo egli dotato dalla natura d’uno spirito perfetto e d’un gusto mirabile e giudicioso nella pittura, quantunque orafo nella
sua fanciullezza fosse, sempre al disegno attendendo,
venne sí pronto e presto e facile, che molti dicono che
mentre che all’orefice dimorava, ritraendo i contadini et
ogni altra persona che da bottega passava, li faceva subito somigliare. come ne fanno fede ancora nell’opre sue
infiniti ritratti, che sono di similitudini vivissime. furono le sue prime pitture in ogni santi la cappella de’ vespucci, dov’è un cristo morto et alcuni santi, e sopra
uno arco una misericordia, e nel refettorio di detto luo-







go un cenacolo a fresco. dipinse e in santa croce
all’entrata della chiesa a man destra, la storia di san paolino. et acquistando fama grandissima, in credito venuto, a francesco sassetti lavorò in santa trinita una cappella con istorie di san francesco, la quale opra è
mirabilmente condotta, e da lui con grazia, con pulitezza e con amor lavorata. in questa contrafece egli e ritrasse il ponte a santa trinita, col palazzo de gli spini, fingendo nella prima faccia la storia di san francesco
quando apparisce in aria e resuscita quel fanciullo. dove
si vede in quelle donne che lo veggono resuscitare, il dolore della morte nel portarlo alla sepoltura, e la allegrezza e la maraviglia nella sua resurressione. contrafecevi i
frati che escon di chiesa co’ bechini dietro alla croce per
sotterrallo, fatti molto naturalmente, e cosí altre figure
che si maravigliano di quello effetto, che non danno altrui poco piacere. in un’altra fece quando san francesco, presente il vicario, rifiuta la eredità a pietro bernardone suo padre, e piglia l’abito di sacco cignendosi con
la corda. e nella faccia del mezzo quando egli va a roma
a papa onorio e fa confermar la regola sua, presentando
di gennaio le rose a quel pontefice. nella quale storia
finse la sala del concistoro co’ cardinali che sedevano
intorno, e certe scalee che salivano in quella; accennando certe mezze figure ritratte di naturale, accomodandovi ordini di appoggiatoi per la salita. e fra quegli ritrasse
il magnifico lorenzo vecchio de’ medici. dipinsevi medesimamente quando san francesco riceve le stimite. e
nella ultima fece quando egli è morto e che i frati lo
piangono, dove si vede un frate che gli bacia le mani; et
invero quello effetto non si può esprimer meglio nella
pittura, senza che e’ v’è un vescovo parato con gli occhiali al naso che gli canta la vigilia, che il non sentirlo
solamente lo dimostra dipinto. ritrasse in due quadri
che mettono in mezzo la tavola, francesco sassetti ginocchioni in uno, e ne l’altro la sua donna. oltra che e’







fece nella volta quattro sibille, e fuori della cappella un
ornamento sopra l’arco nella faccia dinanzi, con una storia dentrovi, quando la sibilla tiburtina fece adorar cristo a ottaviano imperatore, che per opera in fresco è
molto praticamente condotta e con una allegrezza di colori molto vaghi. et insiemi acompagnò questo lavoro
con una tavola pur di sua mano, lavorata a tempera;
quale ha dentro una natività di cristo da far maravigliare molto ogni persona intelligente, dove ritrasse se medesimo e fece alcune teste di pastori, che sono tenuti cosa divina. dipinse a’ frati giesuati una tavola per lo altar
maggiore con alcuni santi in compagnia di una nostra
donna bellissima. e nella chiesa di cistello fece una tavola finita da david e benedetto suoi fratelli, dentrovi la
visitazione di nostra donna, con alcune teste di femmine vaghissime e bellissime. nella chiesa de gli innocenti
fece una tavola de’ magi, molto lodata e stimata, che fu
a tempera. nella quale sono teste bellissime d’aria e di
fisonomia varie, cosí di giovani come di vecchi; e particularmente nella testa della nostra donna si conosce
quella onestà, bellezza e grazia, che nella madre del vero
dio, può esser fatta da mano umana. et in san marco al
tramezzo della chiesa, un’altra tavola, e nella forestieria
un cenacolo con diligenza l’uno e l’altro condotto; et in
casa di giovanni tornabuoni un tondo con la storia de’
magi, fatto con diligenza. allo spedaletto per lorenzo
vecchio de’ medici, amato e stimato da lui, la storia di
vulcano, dove lavorano molti ignudi fabricando con le
martella folgori o saetti a giove. et in fiorenza nella
chiesa d’ogni santi, a concorrenza di sandro di botticello, dipinse a fresco un san girolamo, che oggi è allato
alla porta che va in chiostro, intorno al quale fece una
infinità di instrumenti di libri da persone studiose.
dipinse ancora l’arco sopra la porta di santa maria
ughi et un taber<na>colino dietro a la arte de’ linaiuoli, similmente un san giorgio molto bello, che ammazza







il serpente. e per il vero egli intese molto bene il modo
del dipignere in muro, e facilissimamente lo lavorò, essendo nientedimanco nel comporre le sue cose molto
leccato. fu chiamato a roma da papa sisto iiii a dipignere con altri maestri la sua cappella, e dipinsevi quando cristo chiama a sé da le reti pietro et andrea, e la resurressione di esso iesú cristo, della quale oggi è guasta
la maggior parte per essere ella sopra la porta respetto a
lo avervisi avuto a rimettere uno architrave che rovinò.
era in questi tempi medesimi in roma, francesco tornabuoni onorato e ricco mercante et amicissimo di domenico, al quale essendo morta la donna sopra parto, et
avendo per onorarla come si convenia alla nobiltà loro,
fattole fare una sepoltura nella minerva, con alcune storie di marmo, piacque ancora che domenico dipignesse
tutta la faccia dove ell’era sepolta, et oltre a questo vi facesse una piccola tavoletta a tempera. laonde in quella
pariete fece quattro storie: dua di san giovanni batista
e due della nostra donna; le quali veramente gli furono
allora molto lodate. e provò tanta dolcezza nella pratica
di domenico, che tornandosene quello a fiorenza con
onore e con danari, lo raccomandò per lettere a giovanni suo parente, scrivendoli quanto e’ lo avesse servito
bene in quella opera e quanto il papa fusse satisfatto de
le sue pitture. le quali cose udendo giovanni, cominciò
a disegnare di metterlo in qualche lavoro magnifico da
onorare la memoria di se medesimo e da arrecare a domenico fama e guadagno. era per avventura in santa
maria novella, convento de’ frati predicatori, la cappella maggiore dipinta già di andrea orgagna; la quale, per
essere stato mal coperto il tetto della volta, era in piú
parte contaminata e guasta da la acqua. per il che già
molti cittadini la avevano voluta rassettare, o vero ridipignerla di nuovo; ma i padroni, che erano de la famiglia
de’ ricci, non se n’erano mai contentati, non potendo
essi far tanta spesa né volendosi risolvere a concederla







ad altrui che la facessi, per non perdere la iuridizione
del padronato et il segno dell’arme loro lasciatagli da i
loro antichi. giovanni adunque, desideroso che domenico gli facesse questa memoria, si messe intorno a questa pratica tentando diverse vie. et in ultimo promesse
a’ ricci far tutta quella spesa egli e che gli ricompenserebbe in qualcosa; e farebbe metter l’arme loro nel piú
evidente et onorato luogo che fusse in quella cappella. e
cosí persuasi, diede loro un beveraggio per una certa
amorevolezza, e fece fare uno instrumento rogato molto
stretto de ’l senso ragionato di sopra, et allogò a domenico questa opera, con le storie medesime che erano dipinte prima; e feciono che il prezzo fussi ducati mille
dugento d’oro larghi; et in caso che l’opera gli piacesse
fussino dugento piú. per il che domenico misse man alla opera; né restò che egli in quattro anni l’ebbe finita; il
che fu nel mcccclxxxv, con grandissima satisfazzione e
contento di esso giovanni. il quale chiamandosi servito,
e confessando ingenuamente che domenico aveva guadagnati i dugento ducati del piú, disse che arebbe piacere che e’ si contentasse de ’l primo pregio; e domenico,
che molto piú stimava la gloria e l’onore che le ricchezze, gli largí subito tutto il restante, affermando che aveva
molto piú caro lo avergli satisfatto de ’l lavoro che lo essere contento de ’l pagamento. appresso giovanni fece
fare due armi grandi di pietra, l’una de’ tornaquinci,
l’altra de’ tornabuoni, e metterle ne’ pilastri fuori d’essa
cappella. e quando poi domenico fece la tavola dello altare nello ornamento dorato, sotto un arco ch’è per fine
di quella tavola fece mettere il tabernacolo del sacramento, bellissimo; e nel frontispizio di quello fece un
scudicciuolo d’un quarto di braccio, dentrovi l’arme de’
padron detti. et il bello fu allo scoprire della cappella:
questi cercorono con gran romore de l’arme loro, e finalmente, non ve la vedendo, se n’andarono al magistrato degli otto portando il contratto. per il che, non gio-







vanni che era morto allora, ma gli eredi suoi per commissione lasciata da·llui, mostrarono esservi posta nel
piú evidente et onorato luogo di quell’opera, e benché
quelli esclamassino che ella non si vedeva, fu lor detto
che eglino avevano il torto, e che avendogli fatti metter
giovanni di sopra a cristo, se ne dovevano contentare.
e cosí fu deciso che dovesse stare, per quel magistrato,
come al presente si vede. ma se questo paresse ad alcuno fuor delle cose della vita che si ha da scrivere, non gli
dia noia: perché tutto era nel fine del tratto della mia
penna e serve se non ad altro a mostrare quanto la povertà è preda delle ricchezze; e che le ricchezze acompagnate dalla prudenzia, conducono a fine e senza biasimo
ciò che altri vuole.
ma per tornare alle belle opere di domenico, sono in
questa capella, primieramente nella volta, i quattro
evangelisti, maggiori del naturale, e nella pariete della
finestra storie di san domenico e san pietro martire e
san giovanni quando va al deserto e la nostra donna
annunziata dall’angelo e molti santi avvocati di fiorenza ginocchioni sopra le finestre, e dappiè v’è ritratto di
naturale ginocchioni giovanni tornabuoni da man ritta
e la donna sua da man sinistra, che dicono esser molto
naturali. nella facciata destra di poi è sette storie, scompartite sei di sotto, in quadri, quanto tien la facciata; et
una ultima di sopra, larga quanto son due istorie e quanto serra l’arco della volta, e nella sinistra altrettante di
san giovanni batista. la prima della facciata destra è
quando giovacchino fu cacciato del tempio; dove si vede nel volto di lui espressa la pacienzia come in quel di
coloro il dispregio e l’odio che essi giudei avevano a
quelli che senza avere figliuoli venivano a ’l tempio. e
sono in questa storia, da la parte verso la finestra, quattro uomini ritratti di naturale, l’un de’ quali, ciò è quello
che è vecchio e raso et in cappuccio rosso, è alesso baldovinetti, maestro di domenico nella pittura e nel mu-







saico. l’altro che è in capegli e che si tiene una mano al
fianco et ha un mantello rosso e sotto una vesticciuola
azzurra, è domenico stesso, maestro dell’opera, ritrattosi in uno specchio da se medesimo. quello che ha una
zazzera nera con certe labbra grosse, è bastiano da san
gimignano suo discepolo e cognato, e l’altro che volta
le spalle et ha un berrettino in capo, è davitte ghirlandaio pittore suo fratello; i quali tutti per chi gli ha conosciuti si dicono esser veramente vivi e naturali. nella seconda storia è la natività della nostra donna fatta con
una diligenzia grande; e tra le altre cose notabili che egli
vi facesse, nel casamento o prospettiva, è una finestra
che dà ’l lume a quella camera, la quale inganna chi la
guarda. oltra questo, mentre santa anna è nel letto e
certe donne la visitano, pose alcune femmine che lavano
la madonna con gran cura, e chi mette acqua, e chi fa le
fascie, e chi fa un servizio e chi un altro, e mentre ognuna attende al suo, vi è una femmina che ha in collo quella puttina, e ghignando la fa ridere, con una grazia donnesca, degna veramente di un’opera simile a questa,
oltre a molti altri affetti che sono in ciascuna figura. nella terza, che è la prima sopra, è quando la nostra donna
saglie i gradi del tempio, dove è un casamento che si allontana assai ragionevolmente da l’occhio; oltra che v’è
uno ignudo che gli fu allora lodato per non se ne usar
molti, ancor che e’ non vi fusse quella intera perfezzione
come a quegli che si son fatti ne’ tempi nostri, per non
essere eglino tanto eccellenti. accanto a questa è lo sposalizio di nostra donna, dove dimostrò la collora di coloro che si sfogano nel rompere le verghe che non fiorirono come quella di giuseppo; la quale istoria è copiosa
di figure in uno accomodato casamento. nella quinta si
veggono arrivare i magi in bettelem con gran numero di
uomini, cavalli e dromedarii et altre cose varie; storia
certamente accomodata. et accanto a questa è la sesta,
la quale è la crudele impietà fatta da erode a gli inno-







centi, dove si vede una baruffa bellissima di femmine e
di soldati e cavalli, che le percuotono et urtano; e nel vero, di quante storie vi si vede di suo, questa è la migliore,
perché ella è condotta con giudizio, con ingegno et arte
grande. conoscevisi l’impia volontà di coloro che comandati da erode, senza riguardare le madri, uccidono
que’ poveri fanciullini; fra i quali si vede uno che ancora
appiccato alla poppa, muore per le ferite ricevute nella
gola da un soldato e sugge, per non dir beve, col petto
non meno sangue che latte; cosa veramente di sua natura e per esser fatta nella maniera che ella è, da tornar viva la pietà dove ella fusse ben morta. e certo fu ventura
di erode che tal caso non vi fusse considerato. èvvi ancora un soldato che ha tolto per forza un putto, e mentre correndo con quello se lo stringe in sul petto per
amazzarlo, se li vede appiccata a’ capegli la madre di
quello con grandissima rabbia; e facendoli fare arco della schiena, fa che si conosca in loro tre effetti bellissimi:
uno è la morte del putto che si vede crepare, l’altro l’impietà del soldato che per sentirsi tirare sí stranamente,
mostra l’affetto del vendicarsi di esso putto, il terzo è
che la madre nel veder la morte del figliuolo, con furia e
dolore e sdegno cerca che quel traditore non parta senza
vendetta; cosa veramente piú da filosofo mirabile di giudizio che da pittore. sonvi espressi molti altri affetti, che
chi li guarda conoscerà senza dubbio questo maestro esser stato in quel tempo eccellente. sopra questa, nella
settima che piglia le due storie e cigne l’arco della volta,
è il transito di nostra donna e la sua assunzione con
infinito numero d’angeli et infinite figure e paesi et altri
ornamenti, di che egli soleva abbondare, in quella sua
maniera facile e pratica. da l’altra faccia, dove sono le
storie di san giovanni, nella prima è quando zacheria
sacrificando nel tempio, l’angelo gli appare e per non
credergli amutolisce. nella quale storia, mostrando che
a’ sacrifizii de’ tempii concorrono sempre le persone piú







notabili, per farla piú onorata ritrasse un buon numero
di cittadini fiorentini, che governavono allora quello stato; e particularmente tutti quelli di casa tornabuoni, i
giovani et i vecchi et altri. oltre a questo, per mostrare
che quella età fioriva in ogni sorte di virtú e massime
nelle lettere, fece in cerchio quattro mezze figure, che
ragionano insieme appiè della istoria, i quali erano i piú
scienziati uomini che in que’ tempi si trovassero in fiorenza, e sono questi: il primo è messer marsilio ficino,
che ha una veste da canonico, il secondo con un mantello rosso et una becca nera al collo è cristofano landino,
e demetrio greco che se li volta, et in mezzo a questi,
che alza alquanto una mano è messer angelo poliziano,
i quali son vivissimi e pronti. seguita nella seconda, allato a questa, la visitazione di nostra donna a santa elisabetta; nella quale sono molte donne che la accompagnano con portature di que’ tempi, e fra loro fu ritratta
la ginevra de’ benci, allora bellissima fanciulla. nella
terza storia sopra alla prima è la nascita di san giovanni, nella quale è una avvertenzia bellissima: che mentre
santa elisabetta è in letto, e che certe vicine la vengono
a vedere e la balia stando a sedere allatta il bambino,
una femmina con allegrezza gnene chiede, per mostrare
a quelle donne la novità che in sua vechiezza aveva fatto
la padrona di casa. e finalmente vi è una femmina che
porta a la usanza fiorentina frutte e fiaschi da la villa, la
quale è molto bella. nella quarta allato a questa è zacheria che ancor mutolo stupisce con lo intrepido dello
animo che sia nato di lui quel putto; e mentre gli è dimandato de ’l nome, scrive in su ’l ginocchio, affisando
gli occhi al figliuolo quale è tenuto in collo da una femmina con reverenzia, postasi ginocchione innanzi a lui,
segna con la penna in su ’l foglio: «giovanni sarà il suo
nome», non senza ammirazione di molte altre figure,
che pare che stiano in forse se egli è vero o no. seguita la
quinta, quando e’ predica alle turbe; nella quale storia si







conosce quella attenzione che danno i popoli nello udir
cose nuove; e massime nelle teste degli scribi che ascoltano giovanni, i quali pare che con un certo modo del
viso sbeffino quella legge, anzi l’abbino in odio; dove sono ritti et a sedere maschi e femmine in diverse fogge.
nella sesta si vede san giovanni battezare cristo; nella
reverenzia del quale mostrò interamente la fede che si
debbe avere a sacramento tale. e perché questo non fu
senza grandissimo frutto, vi figurò molti già ignudi e
scalzi, che aspettando d’essere battezzati, mostrano la
fede e la voglia scolpita nel viso. et infra gli altri vi è uno
che si cava una scarpetta, che rappresenta la prontitudine istessa. nella ultima, ciò è nello arco accanto alla volta, vi è la suntuosissima cena di erode col ballo di erodiana, con infinità di servi che fanno diversi aiuti in
quella storia, oltra la grandezza di uno edifizio tirato in
prospettiva, che mostra come nell’altre cose apertamente la virtú di domenico insieme con le dette pitture.
condusse a tempera la tavola isolata tutta, e le altre figure che sono ne’ sei quadri; che oltre alla nostra donna
che siede in aria col figliuolo in collo e gli altri santi che
gli sono intorno, oltra il san lorenzo et il santo stefano
che sono interamente vivi, vi è il san vincenzio et il san
pietro martire che non li manca se non la parola. vero è
che di questa tavola ne rimase imperfetta una parte, mediante la morte sua; per il che, avendo egli già tiratola
tanto innanzi, che e’ non le mancava altro che il finire
certe figure dalla banda di dietro dove è la resurressione di cristo e tre figure che sono in que’ quadri, finirono poi il tutto benedetto e davitte ghirlandai suoi frategli. questa cappella fu tenuta cosa bellissima, grande,
garbata e vaga, per la vivacità de’ colori, per la pratica e
pulitezza del maneggiargli nel muro e per il poco ritoccargli a secco, oltra la invenzione e collocazione delle
cose. e certamente ne merita domenico lode grandissima per ogni conto, e massime per la vivezza delle teste,







le quali per essere ritratte di naturale rappresentano a
chi verrà le vivissime effigie di molte persone segnalate.
fece ancora nel palazzo della signoria, nella sala dove è
il maraviglioso orologio di lorenzo della volpaia, molte
figure di santi fiorentini con bellissimi adornamenti. e
tanto fu amico del lavorare e di satisfare ad ognuno, che
egli aveva commesso a’ garzoni che e’ si accettasse qualunche lavoro che capitasse a bottega, se bene fussero
cerchi da paniere di donne, perché non gli volendo fare
essi, gli dipignerebbe da sé, acciò che nessuno si partisse
scontento da la sua bottega. dolevasi bene quando aveva cure familiari, e per questo dette a david suo fratello
ogni peso di spendere dicendogli: «lascia lavorare a me
e tu provedi, che ora che io ho cominciato a conoscere il
modo di questa arte, mi duole che non mi sia allogato a
dipignere a storie il circuito di tutte le mura della città di
fiorenza», mostrando cosí animo invittissimo in ogni
sua impresa e risoluto in ogni sua azzione. lavorò a
lucca in san martino una tavola di san pietro e san
paulo, e dipinse a san gimignano. in fiorenza lavorò
ancora molti tondi, quadri e pitture diverse, che non si
riveggono altrimenti per essere nelle case de’ particulari.
in pisa fece la nicchia del duomo allo altar maggiore, e
lavorò in molti luoghi di quella città, come alla facciata
dell’opera quando il re carlo raccomanda pisa; et in san
girolamo a’ frati giesuati una tavola. dicono che ritraendo anticaglie di roma: archi, terme, colonne, colisei, aguglie, amfiteatri, acquidotti, era sí giustissimo nel
disegno che le faceva a occhio, senza regolo o seste e misure; e misurandole da poi fatte che le aveva, erano giustissime come se e’ le avesse misurate. e ritraendo a occhio il coliseo, vi fece una figura ritta appiè, che
misurando quella tutto l’edificio si misurava; e fattone
esperienza da maestri dopo la morte sua, ritornava giustissimo. fece a santa maria nuova nel cimiterio sopra
una porta, un san michele in fresco armato bellissimo,







con riverberazione d’armadure poco usate inanzi a lui;
et alla badia di passignano, luogo de’ monaci di valle
ombrosa, lavorò in compagnia di david suo fratello e di
bastiano da san gimignano. dove, trattandoli i monaci
male de ’l vivere, inanzi la venuta di domenico si richiamarono all’abate, pregandolo che meglio servire li facesse, non essendo onesto che come manovali fossero trattati. promise loro l’abate di farlo e scusossi che questo
piú avveniva per ignoranza che per malizia. venne domenico e tuttavia si continuò nel medesimo modo. per il
che david trovando un’altra volta lo abbate, si scusò dicendo che non faceva questo per conto suo, ma per li
meriti e per la virtú del suo fratello. ma lo abate, come
ignorante ch’egli era, altra risposta non fece. la sera,
postisi a cena, venne il forestario de’ monaci con una asse piena di scodelle e tortacce da manigoldi, pur nel solito modo che l’altre volte si faceva. david salito in colera
rivoltò le minestre addosso al frate, e preso il pane che
era su la tavola avventandolo al frate, lo percosse di modo che mal vivo a la cella ne fu portato. lo abate che già
era a letto, levatosi e corso al rumore, credette che ’l monistero rovinasse; e trovando il frate mal concio cominciò a contendere con david. per il che infuriato, david
gli rispose che si gli togliesse dinanzi che valeva piú la
virtú di domenico che quanti abati porci suoi pari furon
mai in quel monistero. laonde lo abate riconosciutosi,
da quell’ora inanzi s’ingegnò di trattargli da valenti uomini come elli erano. finita l’opera tornò a fiorenza, et
al signor di carpi dipinse una tavola, un’altra ne mandò
a rimino a ’l signor carlo malatesta, che la fece porre
nella sua cappella in san domenico. questa tavola fu a
tempera, con tre figure bellissime, con istoriette di sotto;
e dietro figure di bronzo, finte con disegno et arte grandissima. una altra tavola fece nella badia di volterra, e
condotto poi a siena per mezzo del magnifico lorenzo
de’ medici che gli entrò mallevadore a questa opera di







ducati ventimila, tolse a fare di musaico la facciata del
duomo; e cominciò a lavorare con buono animo e miglior maniera, ma prevenuto da la morte, lasciò l’opera
imperfetta. come per la morte del predetto magnifico
lorenzo rimase imperfetta in fiorenza la cappella di
san zanobi cominciata a lavorare di musaico da domenico in compagnia di gherardo miniatore. vedesi di
mano di domenico sopra quella porta del fianco di santa maria del fiore, che va a’ servi, una nunziata di musaico bellissima, della quale fra’ maestri moderni di musaico non s’è veduto ancor meglio. usava dire
domenico la pittura essere il disegno e la vera pittura
per la eternità essere il musaico. stette seco in compagnia a imparare bastiano mainardi da san gimignano, il
quale in fresco era divenuto molto pratico maestro di
quella maniera; per il che andando con domenico a s.
gimignano, dipinsero a compagnia la cappella di santa
fina, la quale è cosa bellissima. onde per la servitú e
gentilezza di bastiano, sendosi cosí bene portato, giudicò domenico che e’ fosse degno d’avere una sua sorella per moglie, e cosí l’amicizia loro fu cambiata in parentado; liberalità di amorevole maestro rimuneratore delle
virtú del discepolo acquistate con le fatiche della arte.
avvenne poi che domenico ammalò di gravissima febbre, la pestilenza della quale in cinque giorni gli tolse la
vita. essendo infermo, gli mandò giovanni tornabuoni
a donare cento ducati d’oro, mostrando l’amicizia e la
familiarità sua e la servitú che domenico a giovanni
avea sempre portata. visse domenico anni xliiii e fu
con molte lagrime e con pietosi sospiri da david e da
benedetto suoi fratelli e da ridolfo suo figliuolo con
belle esequie sepellito in santa maria novella, e fu tal
perdita di molto dolore agli amici suoi; perché intesa la
morte di lui, molti eccellenti pittori forestieri scrissero a’
suoi parenti dolendosi della sua acerbissima morte. restarono suoi discepoli david e benedetto ghirlandai,







bastiano mainardi da san gimignano e michele agnolo
buonarotti fiorentino, francesco granaccio, niccolò
cieco, iacopo del tedesco, iacopo dell’indaco, baldino
baldinelli et altri maestri, tutti fiorentini. morí nel
mccccxciii.
et è stato poi onorato con questi versi:
domenico ghirlandaio.
troppo presto la morte
tronco il volo alla fama; che a le stelle
pensai correndo forte
passar zevsi e parrasio e scopa e apelle.

arricchí domenico l’arte della pittura del musaico
piú modernamente lavorato che non fece nessun toscano, d’infiniti che si provorono, come lo mostrano le cose
fatte da lui per poche ch’elle si siano. onde per tal ricchezza e memoria, nell’arte merita grado et onore et essere celebrato con lode straordinarie dopo la morte.







gherardo
miniator fiorentino
veramente che di tutte le cose perpetue che si fanno
con colori, nessuna piú resta alle percosse de’ venti e
dell’acque che ’l musaico. e bene lo conobbe in fiorenza ne’ tempi suoi lorenzo vecchio de’ medici, il quale
come persona di spirito e speculatore delle memorie antiche, cercò di rimettere in uso quel che molti anni s’era
tenuto ascoso; e perché grandemente si dilettava de le
pitture e de le sculture, non potette non dilettarsi ancora
de ’l musaico. laonde veggendo che gherardo miniatore, allora cervello sofistico, cercava le difficultà di tal
magistero, come persona che sempre aiutò chi ne aveva
bisogno, lo favorí grandemente, e messolo in compagnia
di domenico del ghirlandaio, gli fece fare da gli operai
di santa maria del fiore allogazione de le cappelle delle
crociere; onde per la prima gli fece allogare quella del
sacramento dove è il corpo di s. zanobi. per il che gherardo assottigliando l’ingegno, arebbe fatto con domenico mirabilissime cose, se la morte non vi si fusse interposta. era gherardo gentilissimo miniatore, e fece
ancora figure grandi in muro, e fuor della porta alla
croce un tabernacolo in fresco. fece ancora un altro tabernacolo in fiorenza a sommo della via larga molto lodato, e nella facciata della chiesa di san gilio a santa
maria nuova dipinse la consagrazione di quella chiesa
per il papa. e quivi miniò una infinità di libri, et insieme
con quegli ne fece per santa maria del fiore di fiorenza, e fuora per il re mattia de ungheria alcuni altri; per
che accresciuto d’animo di miniatore diventò pittore.
nel musaico fu concorrente e compagno di domenico
ghirlandai, e quello molto ben lavorò. fece una testa di
s. lorenzo a concorrenza di domenico, e cosí cominciò
il musaico, nel quale molto tempo spese a ritrovare i se-







greti; perciò lorenzo fece loro ordinare continua provisione, acciò in quel luogo si lavorasse sempre. ma tale
impedimento a quella opra diede la morte di lorenzo,
che il lavoro si rimase imperfetto; e gherardo quasi per
lo dolore passò di questa vita nella età d’anni lxiii. furono le sue fatiche fatte l’anno mcccclxviii.







sandro botticello
pittor fiorentino
sforzasi la natura a molti dare la virtú, et in contrario
gli mette la trascurataggine per rovescio, perché non
pensando al fine della vita loro, ornano spesso lo spedale della lor morte come con l’opre in vita onorarono il
mondo. questi nel colmo delle felicità loro sono de i beni della fortuna troppo carichi e ne’ bisogni ne son tanto
digiuni, che gli aiuti umani da la bestialità del lor poco
governo talmente si fuggono, che col fine della morte loro vituperano tutto l’onore e la gloria della propria vita.
onde non sarebbe poca prudenzia ad ogni virtuoso, e
particularmente a gli artefici nostri, quando la sorte gli
concede i beni della fortuna, salvarne per la vecchiezza e
per gli incomodi una parte, acciò il bisogno che ogni ora
nasce, non lo percuota; come stranamente percosse sandro botticello, che cosí si chiamò ordinariamente per la
cagione che appresso vedremo. costui fu figliuolo di
mariano filipepi cittadino fiorentino, dal quale diligentemente allevato e fatto instruire in tutte quelle cose che
usanza è di insegnarsi a’ fanciulli in quella città, prima
che e’ si ponghino a le botteghe, ancora che agevolmente apprendesse tutto quello che e’ voleva, era nientedimanco inquieto sempre; né si contentava di scuola alcuna, di leggere, di scrivere o di abbaco, di maniera che il
padre infastidito di questo cervello sí stravagante, per
disperato lo pose a lo orefice con un suo compare chiamato botticello, assai competente maestro allora in
quella arte. era in quella età una dimestichezza grandissima e quasi che una continova pratica tra gli orefici et i
pittori; per la quale sandro, che era desta persona e si
era volto tutto a ’l disegno, invaghitosi della pittura, si
dispose volgersi a quella. per il che, aprendo liberamente l’animo suo al padre, da lui che conobbe la inchina-







zione di quel cervello, fu condotto a fra’ filippo del carmine, eccellentissimo pittore allora et acconciato seco a
imparare, come sandro stesso desiderava. datosi dunque tutto a quella arte, seguitò et imitò sí fattamente il
maestro suo, che fra’ filippo gli pose amore, et insegnolli di maniera che e’ pervenne tosto ad un grado che nessuno lo arebbe stimato. dipinse, essendo giovanetto,
nella mercatanzia di fiorenza, una fortezza fra le tavole
delle virtú che antonio e piero del pollaiuolo lavorarono. in s. spirito di fiorenza fece una tavola alla cappella
de’ bardi, la quale è con diligenza lavorata et a buon fin
condotta, dove sono alcune olive e palme lavorate con
sommo amore. lavorò nelle convertite una tavola a
quelle monache, et a quelle di san barnaba similmente
un’altra. in ogni santi dipinse a fresco nel tramezzo alla
porta che va in coro, per i vespucci, un santo agostino,
nel quale cercando egli allora di passare tutti coloro
ch’al suo tempo dipinsero, molto s’affaticò; la quale
opera riuscí lodatissima per avere egli dimostrato nella
testa di quel santo, quella profonda cogitazione et acutissima sottigliezza, che suole essere nelle persone sensate et astratte continovamente nella investigazione di cose altissime e molto difficili. per il che, venuto in credito
et in riputazione, dall’arte di porta santa maria gli fu
fatto fare in san marco una incoronazione di nostra
donna in una tavola, et un coro d’angeli, la quale fu
molto ben disegnata e condotta da lui. in casa medici, a
lorenzo vecchio, lavorò molte cose, e massimamente
una pallade su una impresa di bronconi che buttavano
fuoco, la quale dipinse grande quanto il vivo, et ancora
un s. sebastiano in santa maria maggior di fiorenza.
per la città in diverse case fece tondi di sua mano e femmine ignude assai, delle quali oggi ancora a castello,
luogo del duca cosimo <fuor> di fiorenza, sono due
quadri figurati, l’uno venere che nasce, e quelle aure e
venti che la fanno venire in terra con gli amori, e cosí







un’altra venere che le grazie la fioriscono, dinotando la
primavera; le quali da lui con grazia si veggono espresse.
nella via de’ servi in casa giovanni vespucci, oggi di
piero salviati, fece intorno <a> una camera molti quadri, chiusi da ornamenti di noce, per ricignimento e
spalliera, con molte figure e vivissime e belle. ne’ monaci di cestello a una cappella fece una tavola d’una annunziata. in san pietro maggiore alla porta del fianco,
fece una tavola per matteo palmieri con infinito numero
di figure, la assunzione di nostra donna con le zone de’
cieli come son figurate, i patriarchi, i profeti, gli apostoli, gli evangelisti, i martiri, i confessori, i dottori, le
vergini e le gerarchie, disegno datogli da matteo ch’era
litterato. la quale opra egli con maestria e finitissima diligenza dipinse. èvvi ritratto appiè matteo in ginocchioni e la sua moglie ancora. ma con tutto che questa opera
sia bellissima e che ella dovesse vincere la invidia, furono però alcuni malivoli e detrattori, che non potendo
dannarla in altro dissero che e matteo e sandro gravemente vi avevano peccato in eresia; il che se è vero o non
vero, non se ne aspetta il giudizio a me, basta che le figure che sandro vi fece veramente sono da lodare, per la
fatica che e’ durò nel girare i cerchi de’ cieli e tramezzare tra figure e figure d’angeli e scorci e vedute in diversi
modi diversamente, e tutto condotto con buono disegno. fu allogato a sandro in questo tempo una tavoletta
piccola, di figure di tre quarti di braccio l’una; la quale
fu posta in santa maria novella fra le due porte, nella
facciata principale della chiesa, nello entrare per la porta
del mezzo a sinistra: et èvvi dentro la adorazione de’
magi, dove si vede tanto affetto nel primo vecchio, che
baciando il piede al nostro signore e struggendosi di tenerezza, benissimo dimostra avere conseguito la fine del
lunghissimo suo viaggio. e la figura di questo re è il proprio ritratto di cosimo vecchio de’ medici, di quanti a’
dí nostri se ne ritruovano il piú vivo e piú naturale. il se-







condo, che è giuliano de’ medici, padre di papa clemente vii, si vede che intentissimo con l’animo, divotamente rende riverenzia a quel putto e gli assegna il presente suo. il terzo, inginocchiato egli ancora, pare che
adorandolo gli renda grazie e lo confessi il vero messia.
né si può descrivere la bellezza che sandro mostrò nelle
teste che vi si veggono, le quali con diverse attitudini
son girate, quale in faccia, quale in proffilo, quale in
mezzo occhio, e qual chinata, et in piú altre maniere e
diversità d’arie di giovani, di vecchi, con tutte quelle
stravaganzie che possono far conoscere la perfezzione
del suo magisterio; avendo egli distinto le corti di tre re,
di maniera che e’ si comprende quali siano i servidori
dell’uno e quali dell’altro. opera certo mirabilissima, e
per colorito, per disegno e per componimento ridotta sí
bella, che ogni artefice ne resta oggi maravigliato. et allora gli arrecò in fiorenza e fuori tanta fama, che papa
sisto iiii, avendo fatto fabbricare la cappella in palazzo
di roma e volendola dipignere, ordinò ch’egli ne divenisse capo; onde in quella fece di sua mano le infrascritte storie, ciò è quando cristo è tentato dal diavolo,
quando mosè amazza lo egizzio, e che riceve bere da le
figlie di ietro madianite. similmente quando sacrificando i figliuoli di aaron, venne fuoco da’ cielo, et alcuni
santi papi nelle nicchie di sopra alle storie. laonde, acquistato fra molti concorrenti che seco lavorarono, e
fiorentini e di altre città, fama e nome maggiore, ebbe
da ’l papa buona somma di danari; i quali ad un tempo
destrutti e consumati tutti nella stanza di roma, per vivere a caso come era il solito suo, e finita insieme quella
parte che e’ gli era stata allogata, e scopertala, se ne
tornò subitamente a fiorenza. dove per essere persona
sofistica, comentò una parte di dante, e figurò lo inferno e lo mise in stampa, dietro al quale consumò di molto
tempo, per il che non lavorando fu cagione di infiniti disordini alla vita sua. mise in stampa ancora il trionfo







della fede di fra’ girolamo savonarola da ferrara, e fu
molto partigiano a quella setta. il che fu causa che, abbandonando il dipignere e non avendo entrate da vivere, precipitò in disordine grandissimo. perché ostinato
alla setta di quella parte, faccendo continuamente il piagnone e deviandosi da ’l lavoro, invecchiando e dimenticando, si condusse in molto mal essere. aveva lavorato
molte cose in quel di volterra e molte a lorenzo vecchio de’ medici, il quale mentre visse sempre lo sovvenne. et in san francesco fuor della porta san miniato un
tondo con una madonna, con angeli grandi quanto il vivo, il quale fu tenuto cosa bellissima. dicesi che sandro
era persona molto piacevole e faceta, e sempre baie e
piacevolezze si facevano in bottega sua, dove continovamente tenne a imparare infiniti giovani, i quali molte
giostre et uccellamenti usavano farsi l’un l’altro, e sandro stesso accusò per burla uno amico suo di eresia a gli
otto; il quale comparendo domandò chi l’aveva accusato e di che, perché sendogli detto che sandro era stato, il
quale diceva ch’ei teneva l’opinione degli epicurei, che
l’anima morisse col corpo, rispose e disse: «egli è vero
che io ho questa opinione dell’anima sua, ch’è bestia, e
bene è egli eretico, poiché senza lettere comenta dante e
mentova il suo nome invano». dicesi ancora che molto
amava quegli che vedeva studiosi della arte, e dicono
che guadagnò molto, e tutto per trascurataggine senza
alcun frutto mandò in mala parte. fu da lorenzo vecchio molto amato e da infiniti ingegni et onorati cittadini ancora. ma finalmente, condottosi vecchio e disutile,
camminava per terra con due mazze, per il che non potendo piú far niente, infermo e decrepito, ridotto in miseria, passò di questa vita d’anni lxxviii, et in ogni santi di fiorenza fu sepolto l’anno mdxv.
meritò veramente sandro gran lode in tutte le pitture
che e’ fece dove lo strigneva lo amore e la affezzione, et
ancora che e’ si fusse indiritto come si disse a le cose,







che per la ipocresia si recano a noia le bellissime considerazioni della arte, e’ non resta però che le sue cose
non siano e belle e molto lodate, e massimamente la tavola de’ magi di santa maria novella. in su la grandezza
della quale si vede oggi dí suo appresso di fabio segni
una tavola dentrovi la calumnia di apelle, dove sandro
divinamente imitò il capriccio di quello antico pittore, e
la donò ad antonio segni suo amicissimo. et è sí bella
questa tavola che, e per la invenzione di apelle e per la
pittura di sandro, è ella stata onorata di questo epigramma:

indicio qvemqvam ne falso laedere tentent
terrarvm reges, parva tabella monet.
hvic similem aegypti regi donavit apelles:
rex fvit et dignvs mvnere mvnvs eo.







antonio e piero pollaiuoli
pittori e scultori fiorentini
molti di animo vile cominciano cose basse, a’ quali
crescendo poi l’animo con la virtú, cresce ancora la forza et il valore. di maniera che, salendo a maggiori imprese, aggiungono vicino al cielo co’ bellissimi pensier
loro. et inalzati dalla fortuna, si abbattono bene spesso
in un principe buono e santo che aggiusta fede sí salda
alle loro parole, che fidatosi di essi e trovandosene ben
servito ne’ suoi disegni, è forzato remunerare in modo le
lor fatiche, che i posteri di quegli sino in quinta generazione ne sentino largamente ed utile e comodo. laonde
questi tali caminano in questa vita con tanta gloria a la
fine loro, che di sé lasciano segni al mondo di maraviglia; come fecero antonio e piero del pollaiolo, molto
stimati ne’ tempi loro per quelle rare virtú che e’ si avevano guadagnate co’ loro sudori. nacquero costoro nella città di fiorenza, pochi anni l’uno dopo l’altro, di padre assai basso e non molto agiato, il quale conoscendo
per molti segni il buono et acuto ingegno de’ suoi figliuoli, non avendo il modo a indirizzargli a le lettere,
pose antonio alla arte dello orefice con bartoluccio
ghiberti, maestro allora molto eccellente in tale esercizio, e piero misse al pittore con andrea del castagno,
che era il meglio allora di fiorenza. antonio dunque tirato innanzi da bartoluccio, oltra il legare le gioie e lavorare a fuoco smalti d’argento, era tenuto il piú valente
che maneggiasse ferri in quella arte. laonde lorenzo
ghiberti, che allora lavorava le porte di san giovanni,
dato di occhio alla maniera d’antonio, lo tirò al lavoro
suo in compagnia di molti altri giovani. e postolo intorno ad uno di que’ festoni che allora aveva tra mano, antonio vi fece su una quaglia che dura ancora, tanto bella
e tanto perfetta, che non le manca se non il volo. non







consumò dunque antonio molte settimane in questo
esercizio, che e’ fu conosciuto per il meglio di tutti que’
che vi lavoravano, di disegno e di pazienzia, e per il piú
ingegnoso e piú diligente che vi fusse. laonde, crescendo la virtú e la fama sua, si partí da bartoluccio e da lorenzo, et in mercato nuovo in quella città aperse da sé
una bottega di orefice, magnifica et onorata. e molti anni seguitò l’arte, disegnando continovamente e faccendo
di rilievo cere et altre fantasie, che in brieve tempo lo fecero tenere (come egli era) il principale di quello esercizio.
era in questo tempo medesimo un altro orefice chiamato maso finiguerra, il quale ebbe nome strasordinario e meritamente, che per lavorare di bulino e fare di
niello, non si era veduto mai chi in piccoli o grandi spazii facesse tanto numero di figure quante ne faceva egli;
sí come lo dimostrano ancora certe paci lavorate da lui
in san giovanni di fiorenza, con istorie minutissime de
la passione di cristo. a concorrenza di costui fece antonio alcune istorie, dove lo paragonò nella diligenzia e superollo nel disegno. per la qual cosa i consoli della arte
de’ mercatanti, vedendo la eccellenzia di antonio, deliberarono tra loro che avendosi a fare di argento alcune
istorie nello altare di san giovanni, sí come da varii
maestri in diversi tempi sempre era stato usanza di fare,
che antonio egli ancora ne lavorasse. e cosí fu fatto. e
riuscirono queste sue cose tanto eccellenti, che elle si conoscono fra tutte l’altre per le migliori. per il che gli allogarono i detti consoli i candellieri de l’argento, di
braccia iii l’uno, e la croce a proporzione, dove egli lavorò tanta roba d’intaglio e la condusse a tanta perfezzione, che e da’ forestieri e da’ terrazzani sempre è stata
tenuta cosa maravigliosa. durò in questo mestiero infinite fatiche, sí ne’ lavori che e’ fece d’oro, come in quelli
di smalto e di argento. le quali cose in gran parte, per i
bisogni della città nel tempo della guerra, sono state dal







fuoco destrutte e guaste. laonde, conoscendo egli che
quella arte non dava molta vita alle fatiche de’ suoi artefici, si risolvé per desiderio di piú lunga memoria, non
attendere piú ad essa. e cosí avendo egli piero suo fratello che attendeva alla pittura, si accostò a quello, per
imparare i modi del maneggiare et adoperare i colori.
parendoli pure una arte tanto differente da l’orefice, che
se egli non avesse cosí prestamente resoluto di abbandonare quella prima in tutto, e’ sarebbe forse stata ora che
e’ non arebbe voluto esservisi voltato. per la qual cosa
spronato dalla vergogna piú che dallo utile, appresa in
non molti mesi la pratica del colorire, diventò maestro
eccellente. et unitosi in tutto con piero lavorarono in
compagnia di molte pitture. fra le quali per dilettarsi
molto del colorito, fecero al cardinale di portogallo una
tavola ad olio in san miniato al monte, fuori di fiorenza, la quale fu posta su lo altare della sua cappella, e vi
dipinsero dentro san iacopo apostolo, santo eustachio
e san vincenzio, che sono stati molto lodati. dipinsero
ancora in san michele in orto, in uno pilastro in tela ad
olio, uno angelo raffaello con tobia; e fecero nella
mercatanzia di fiorenza alcune virtú, in quello stesso
luogo dove siede, pro tribunali, il magistrato di quella.
nel proconsolo fece il poggio di naturale et un’altra figura, e nella cappella de’ pucci a san sebastiano da’ servi, fece la tavola dello altare che è cosa eccellente e rara,
dove sono cavalli mirabili, ignudi e figure bellissime in
iscorto, et il san sebastiano stesso ritratto dal vivo, ciò è
da gino di lodovico capponi, e fu questa opera la piú
lodata che antonio facesse già mai. con ciò sia che per
andare egli imitando la natura il piú che e’ poteva, pose
in uno di que’ saettatori, che appoggiatasi la balestra al
petto si china a terra per caricarla, tutta quella forza che
può porre uno forte di braccia in caricare quello instrumento; imperò che e’ si conosce in lui il gonfiare delle
vene e de’ muscoli et il ritenere del fiato, per fare piú







forza. e non è questo solo ad essere condotto con advertenzia, ché tutti gli altri ancora, con le diverse attitudini,
assai chiaramente dimostrano lo ingegno e la considerazione che egli aveva posto in questa opera, la quale fu
certamente conosciuta da antonio pucci, che gli donò
per questo ccc scudi, affermando che non gli pagava
appena i colori. crebbeli dunche da questo l’animo, et a
san miniato fra le torri fuor della porta dipinse un san
cristofano di x braccia, cosa molto bella e modernamente lavorata. poi fece in tela un crocifisso con santo
antonino, il quale è posto alla sua cappella in s. marco.
in palazzo della signoria di fiorenza lavorò alla porta
della catena un san gio<vanni> batista; et in casa medici dipinse a lorenzo vecchio tre ercoli in tre quadri,
che sono di cinque braccia, l’uno de’ quali scoppia anteo, figura bellissima, nella quale sí propriamente si vede
la forza di ercole nello strignere, che i muscoli della figura et i nervi di quella sono tutti raccolti per fare crepare anteo. e nella testa di esso ercole si conosce il digrignare de’ denti, accordato in maniera con l’altre parti,
che fino a le dita de’ piedi s’alzano per la forza. né usò
punto minore advertenzia in anteo, che stretto da le
braccia d’ercole, si vede mancare e perdere ogni vigore,
et a bocca aperta rendere lo spirito. l’altro, ammazzando il leone, gli appunta il ginocchio sinistro al petto et
afferrata la bocca del leone con ammendue le sue mani,
serrando i denti e stendendo le braccia, lo apre e sbarra
per viva forza, ancora che la fiera per sua difesa, con gli
unghioni malamente gli graffi le braccia. il terzo, che
amazza l’idra, è veramente cosa maravigliosa, e massimamente il serpente, il colorito del quale cosí vivo fece e
sí propriamente, che piú vivo far non si può. quivi si vede il veleno, il fuoco, la ferocità, l’ira, con tanta prontezza che merita esser celebrato e da’ buoni artefici in ciò
grandemente imitato.
alla compagnia di santo angelo in arezzo fece in sul







drappo a olio un san michele che combatte col serpe,
tanto bello quanto cosa che di sua mano si possa vedere;
perché v’è la figura del san michele che con una bravura affronta il serpente, stringendo i denti et increspando
le ciglia, che veramente pare disceso da ’l cielo per fare
la vendetta di dio contra la superbia di lucifero, et è
certo cosa maravigliosa. da l’altra banda vi fece un crocifisso. egli s’intese de gli ignudi piú modernamente che
fatto non avevano gli altri maestri inanzi a lui, e scorticò
molti uomini per vedere la notomia lor sotto. e fu primo
a mostrare il modo di cercare i muscoli che avessero forma et ordine nelle figure; e di quegli tutti cinti d’una catena intagliò in rame una battaglia, e fece altre stampe di
sua mano con migliore intaglio che non avevano fatto gli
altri. per il che nella morte di sisto iiii fu da papa innocenzio condotto a roma, e fece di metallo la sepoltura di
questo pontefice, e similmente la sepoltura di papa sisto
suo antecessore nella sua cappella medesima in san pietro, isolata intorno e tutta di bronzo, la quale fu cagione
ch’egli nello impacciarsi coi grandi, riconosciuto della
virtú sua e di continuo piú inalzandosi, ricchissimo divenne. bene è vero che, non molto dopo il fine di detta
opera, l’uno dopo l’altro in poco tempo se ne morirono
nel mcccciic. lasciarono molte facultà, e da’ parenti in
s. pietro in vincula in roma furono sepolti, et in memoria loro, allato alla porta di mezzo a man sinistra entrando in chiesa, in duoi tondi di marmo sono i ritratti loro
con questo epitaffio:
antonivs pvllarivs, patria florentinvs, pictor
insign<is>
qvi dvor<vm> pont<ificvm> xisti et innocentii
aerea moniment<a> miro opific<io>
expressit. re famil<iari> composita ex
test<amento> hic se cvm petro fratre condi
volvit.






vix<it> ann<os> lxxii.
obiit anno sal<vtis> miid.

e non è mancato di poi chi con questo altro lo abbia
onorato:
antonio pollaiolo

aere magis solers, liquidi sve coloribus alter
non fuit heroas ponere sive deos.
argento aut auro nunquam prestantius alter
divina potuit fingere signa manu
thusca igitur tellus magis hoc se iactet alumno,
graecia quam quondam parrhasio aut phidia.
et aveva antonio quando morí anni lxxii e pietro anni lxv. lasciò molti discepoli, e fra gli altri andrea sansovino. ebbe nel tempo suo felicissima vita, trovando
pontefici ricchi e la sua città in colmo, che si dilettava di
virtú; perché molto fu stimato, e forse avendo avuto
contrari i tempi non avrebbe fatto que’ frutti che e’ fece,
essendo inimici molto i travagli alle scienze, delle quali
gli uomini fanno professione e prendono diletto. e per
questo in tal quiete furono fatte condurre con suoi disegni in san giovanni di fiorenza due tonicelle et una pianeta e piviale di broccato, riccio sopra riccio, tessuti tutti d’un pezzo, senza alcuna cucitura; e per fregi et
ornamenti di quelle, furono ricamate le storie della vita
di san giovanni, con sottilissimo magisterio et arte di
paulo da verona, divino in quella professione sopra
ogni altro ingegno rarissimo. dal quale non sono condotte manco bene le figure con l’ago, che se le dipignesse antonio col pennello. di che si debbe avere obligo
non mediocre alla virtú dell’uno nel disegno, et alla pa-







zienza dell’altro nel ricamare. durò a condursi questa
opera anni xxvi.







benedetto da maiano
scult<ore>
gran dote riceve dal cielo colui che oltra la grandezza
della natura, nelle azzioni della virtú et in ogni cosa si
mette considerato, animoso e prudente; onde perciò ne
li viene maggioranza sopra tutti gli artefici, et oltre a
questo utilità perpetua. ma coloro che mossi dal genio
loro imparano una scienza, et in quella si conducono
perfetti, e condotti e guadagnato il nome, inanimiti per
la gloria, salgono poi da una imperfetta a una perfetta,
da una mortale a una eterna; questo certamente è gran
lume, in tal vita conoscere, della fama che i mortali si lasciano la piú immortale; e quelle operando far di sé vita
eterna nelle cose del mondo; come certamente conobbe
e fece il non meno prudente che virtuoso benedetto da
maiano scultor fiorentino. il quale nella sua fanciullezza
messo allo intagliator di legnami, quegli intagliò tanto
egregiamente, che meritò lode del piú bello ingegno che
in quel tempo tenesse di quello essercizio ferri in mano.
avvenne che per li modi di paolo uccello e di filippo
brunelleschi, s’era dato in fiorenza fortemente opera alle cose di legno commesse in prospettiva, con quei legnami tinti di bianchi e neri, e di quei di legno di silio
bianchi commessi nel noce e ripieni di segatura di noce
e di colla profilati, de i quali benedetto da maiano fu il
piú eccellente maestro che di tal professione si vedesse
nel suo tempo: come ne fanno fede per le case di molti
cittadini in fiorenza opere di suo, e particularmente tutti gli armarii della sagrestia di santa maria del fiore.
perché venuto per la novità di tale arte in grandissimo
nome, fece diversi lavori di legnami di cassoni et altre
opere mandate a’ principi italiani e forestieri ancora. viveva allora mattia corvino re d’ungheria, il quale avendo nella sua corte fiorentini che lavoravano opere, essi







infinitamente gli lodarono le cose di benedetto e l’ingegno di lui. per il che volle saggio dell’opera sua, e piacciutogli, fu mandato per esso. onde egli gli fece un paio
di casse con difficilissimo magisterio e con fatica incredibile di commessi di legni. et ordinato da quel re che
l’opere et esso in ungheria andasse, l’opere armate di legni e fasciate in acqua messe per nave insieme con lui arrivarono in ungheria. perché egli primieramente al re
fatto riverenza fu raccolto, e quegli onori reali che fu
possibile a persona vertuosa e di fama, gli furono fatti.
appresso fatto venire l’opera, il re si volse trovare a vederla sballare per la volontà e desiderio, e con trombe et
altri suoni ne fece far molta festa. laonde cominciato a
scassar le casse et isdruscire gli incerati, vide benedetto
che l’umidità dell’acqua e ’l mucido del mare aveva tutta
fatta intenerire la colla, e nello aprir gli incerati quasi
tutti i pezzi che erano alle casse appiccati caddero in terra; onde benedetto ammutolito, l’uno e l’altro, per il
concorso di tanti signori e per la fama di quelle, restarono ucellati. rimesse nientedimeno benedetto il suo lavoro insieme il meglio che e’ potette, et in maniera pure
che il re ne fu satisfatto; ma non egli, che recatosi a noia
quel mestiero, non lo poteva piú patire, per la vergogna
che e’ ne aveva ricevuto. e cosí per disperazione rinegato tale arte, si mise in animo non volerla piú fare. et alzato l’animo, vinta la timidità, prese la scultura per arte.
e non partí d’ungheria, ch’e’ fece conoscere a quel re
che la colpa era dello essercizio ch’era basso, e non dello
ingegno suo ch’era alto e pellegrino. diedesi dunque a
operare, e fece modelli di terra et alcune cose di marmo;
et a fiorenza per lo desiderio d’oprare in ciò ritornato,
fece e di terra e di legno molte opre.
avvenne che la signoria di fiorenza volse far fare la
porta doppia di marmo della udienza loro nel palazzo, e
la allogarono a benedetto; dove oltra l’ornamento ch’è
molto bello, et alcuni fanciulli che festoni reggono bel-







lissimi, et una figura tonda di due braccia e mezzo d’un
san giovanni giovanetto, la quale è tenuta di dolcezza e
di bellezza singulare, nella sala di dentro alla udienza è
una giustizia a sedere di marmo sopra l’arco di essa,
ch’è molto lodevole. et a questa opra fece di sua mano
ancora la porta di que’ legni commessi, dove fece per
ciascuna parte della porta una figura, dante allghieri e
m<esser> francesco petrarca. fece in santa maria novella di fiorenza, dove filippino dipinse la cappella, una
sepoltura di marmo nero, et un tondo con la nostra
donna e certi angeli di marmo per filippo strozzi vecchio, la quale è con somma diligenza lavorata. volse fare
il magnifico lorenzo vecchio in santa maria del fiore
la memoria del ritratto di giotto pittore fiorentino, e
l’allogò a benedetto, il quale sopra quello epitaffio fece
di marmo la figura che dipigne, la quale è molto lodevole. aveva lavorato molte cose a napoli giuliano suo zio,
per il re alfonso insieme con esso, e per essere egli morto a’ servigi di quello, gli convenne per la eredità e robe
sue trasferirsi a napoli; onde prese a fare opere a quel
re, et inoltre fece al conte di terra nuova una tavola di
marmo nel monistero de’ monaci di monte oliveto,
dentrovi una nunziata con certi santi e fanciulli intorno
bellissimi, che reggono alcuni festoni; e molti bassi rilievi lavorò nella predella di detta opera.
chiamato a faenza, lavorò nel duomo di quella una
bellissima sepoltura di marmo, per il corpo di san savino; nella quale fece di basso rilievo sei istorie de la vita
di quel santo, con grandissima diligenzia et arte e disegno, e ne’ casamenti e nelle figure. di maniera che per
questa e per l’altre opere sue fu conosciuto per uomo
eccellente e di grande ingegno. a fiorenza tornato, fece
a pietro mellini in santa croce il pergamo di marmo,
cosa rarissima e tenuta bella sopra ogni altra di quel grado, per vedersi lavorate le figure di marmo nelle storie
di s. francesco, con tanta bontà e diligenza, che di mar-







mo non si potrebbe desiderar meglio. avendo egli con
artificio di buona maniera intagliato alberi, sassi, casamenti, prospettive et alcune cose maravigliosamente
spiccate; et inoltre in terra un ribattimento di detto pergamo per la lor sepoltura con tanto disegno, che impossibile è lodarlo tanto che basti. dicesi che egli ebbe difficultà con gli operai di santa croce, perché sendo
appoggiato detto pergamo a una colonna che regge gli
archi, i quali sostengono il tetto dello edificio, volendola
forare per fare la scala per salire a predicare, non volevano consentire, perché dubbitavano d’indebolirla col vacuo della salita, e che il detto peso non la sforzasse sí,
che ruinasse il tempio. per il che diede loro securtà che
finirebbe l’opra senza alcun danno della chiesa. onde
sprangò di fascie di bronzo di fuori la colonna, che è ricoperta dal pergamo in giú di pietra forte; e la scala di
dentro per salirvi, tanto quanto egli bucò per farla di
fuora, ingrossò detto lavoro di quella pietra. e quello
con stupore di chi lo vede al presente, a perfezzione ridusse mostrando nella piccolezza delle figure di detta
opra, la bontà e la vivezza che i rari mostrano nelle grandi. dicesi che filippo strozzi vecchio, volendo fare il
palazzo suo, ne prese parere con benedetto, e che egli
ne fece un modello in su ’l quale si cominciò lo edifizio,
che fu poi finito dal cronaca per la morte di esso benedetto. il quale avendosi acquistato modo di vivere, poche altre opere volse far poi; né piú lavorò di marmo, ma
finí in santa trinita una santa maria maddalena, cominciata da desiderio da settignano, e fece ancora il
crocifisso che è sopra lo altare di santa maria del fiore,
et alcuno altro per la città; e condottosi ad anni liiii venne a morte l’anno mcccciic e con esequie onorate fu sepellito nella chiesa di san lorenzo.







andrea mantegna
mantovano
quanto possa il premio nella virtú, colui che opera
virtuosamente lo sa; che non sente il freddo, gli incomodi, i disagi, né lo stento, solo per venire allo effetto dello
esser premiato, et ha tanta forza l’ambizione nel vedersi
onorare e guiderdonare, che la virtú si fa ogni giorno piú
vaga, piú lucida, piú chiara e piú divina. onde chi senza
quella si muove ad alzarsi in buon credito fra gli uomini,
indarno consuma se medesimo nelle fatiche e si empie
d’amaritudine l’animo e la mente senza far frutto. perché vedendo premiare piú di sé chi nol merita, cadono
nella mente e nello animo pensieri tanto maligni, che si
scorda in una ora quel che in molti anni e con molte fatiche aveva da ’l cielo e dalla natura conseguito. per il che
si dà in preda il valore alla desperazione, di maniera che
deviano da ’l primo essere e vanno in abbandono i principii buoni cominciati altamente. onde viene che gli spiriti eccellenti s’attoscano, e non producono i frutti che
tengono vivi i nomi dopo la morte. laonde veggiamo
quello che avvenne nella remunerazione e nella sorte in
andrea mantegna, il quale sendo stimato, onorato e
premiato, non fu maraviglia se la virtú che aveva sempre
andò crescendo. e fu grandissima ventura la sua che,
sendo nato d’umilissima stirpe in contado, e pascendo
gli armenti, tanto s’alzasse col valore della sorte e della
virtú, ch’egli meritasse di venire cavaliere onorato.
nacque, secondo la opinione di molti, andrea in una
villa vicino a mantova, e col tempo condotto in quella
città, imparò l’arte della pittura. e fece molte opere nella sua giovanezza che li diedon nome e lo fecion conoscere; e da chi vide l’opere sue fu molto avuto in pregio,
e massime in lombardia da que’ signori fu poi molto stimato et in molte città fuor di quella provincia ancora. e







perché fu amicissimo del marchese lodovico di mantova, in sua gioventú fama e grazia grandissima e favori infiniti ebbe appresso di lui. et egli in molte cose mostrò
di stimar molto la virtú sua e d’averla in grado et in bonissimo pregio. perché andrea gli dipinse nel castello di
mantova nella cappella di quello una tavoletta, nella
quale con storie di figure non molto grandi mostrò che
meritava gli onori che gli erano fatti, perché questa opera è molto stimata fino al presente da tutti i lodati ingegni. in detto luogo similmente è una camera con una
volta lavorata in fresco, dove sono dentro molte figure
che scortano al di sotto in su, molto lodate certamente, e
da lui benissimo considerate. et ancora ch’egli avesse il
modo del panneggiar suo crudetto e sottile, e la maniera
alquanto secca, e’ vi sono però cose con molto artificio e
con molta bontà da lui lavorate e ben condotte. fece ancora in verona nella chiesa di santa maria in organo a’
frati di monte oliveto la tavola dello altar maggiore, la
quale ancora oggi è tenuta cosa lodatissima, et ancora
sono altre pitture di sua mano in quella città. alla badia
di fiesole fuor di fiorenza, al monastero de’ canonici
regolari, è un quadro d’una mezza nostra donna sopra
la porta della libraria, con diligenza lavorato da lui. fece
ancora a vinegia alcune cose che sono lodatissime; et al
detto marchese, per memoria dell’uno e dell’altro, nel
palazzo di san sebastiano in mantova dipinse il trionfo
di cesare intorno a una sala, cosa di suo la migliore ch’e’
facesse già mai. quivi con ordine bellissimo situò nel
trionfo la bellezza e l’ornamento del carro; colui che vitupera il trionfante, i parenti, i profumi, gli incensi, i sacrifizii et i sacerdoti, i prigioni e le prede fatte per gli soldati e l’ordinanza delle squadre e tutte le spoglie e le
vittorie; e le città e le rocche in vari carri contrafece, con
una infinità di trofei in su le aste, e varie armi per in testa e per indosso, acconciature, ornamenti e vasi infiniti;
e tra le moltitudine de gli spettatori, una donna che ha







per la mano un putto, che essendoseli fitto una spina in
un piede, lo mostra alla madre e piagne, cosa bellissima
e naturale. e certo che in tutta questa opera pose il
mantegna gran diligenzia e fatica non punto piccola,
non guardando né a tempo né a industria nel lavorare; e
di continuo mostrò avere a quel principe affezzion grandissima, da che e’ faceva cortesie sí rare alla sua virtú, innamorato in tutto di quella. finita questa opera, fece a
san zeno in verona la tavola dello altar maggiore, de la
quale dicono che e’ lavorò per mostra una figura bellissima, avendo gran volontà di condurre tal lavoro. le cose che fece in mantova, e massimamente quella sala, furon cagione che egli fu tanto nominato per italia,
ch’altro non si udiva che ’l grido del mantegna nella pittura.
avvenne che, essendo la virtú sua accompagnata da
costumi e da modi buoni, udí le sue maraviglie papa innocenzio viii, il quale avendo fabricato a roma la muraglia di belvedere, con paesi e pitture bellissime desideroso di adornarle, mandò a mantova per il mantegna; et
egli subito se ne venne a roma con gran favore del marchese, che per maggior esaltazione e grandezza lo fece
allora cavaliere a spron d’oro. il papa, fattoli gran favori
in questa arrivata e vedutolo lietamente, gli fece fare una
cappella picciola in detto luogo; la quale con diligenza e
con amore lavorò minutissimamente di tal maniera, che
e la volta e le mura paiono quasi piú tosto cosa miniata
che dipintura, e le maggiori figure che vi sieno, sono sopra l’altare, le quali egli fece in fresco come le altre, il
battesimo ciò è di cristo per san giovanni batista, che
lo accompagnò con angeli e con altre figure; et in questa
fece ancora i popoli, che spogliandosi fanno segno di
volersi battezzare. e fra gli altri gli venne capriccio di fare una figura, che si cava una calza che per essersi per il
sudore appiccata alla gamba, colui la tira a rovescio, appoggiandosela allo altro stinco, con tanta forza e disagio







che e l’una e l’altro gli appare nel viso; cosa che fu tenuta molto in que’ tempi in maraviglia e venerazione. dicesi che papa innocenzio per le occupazioni che aveva,
non dava cosí spesso danari al mantegna, come esso
avrebbe voluto; per il che si risolse di dipignere in tal lavoro alcune virtú di terretta, e fra l’altre fece la discrezione. onde il papa un giorno venuto a veder l’opra, gli
domandò che figura fosse quella; egli rispose essere la
discrezione. allora disse il papa: «se vuoi ch’ella stia
meglio, favvi allato la pazienzia». e cosí fu cagione che
andrea si tacque, et aspettò il fine dell’opera; la quale
poi che fu finita, il papa con onorevoli premii al suo duca lo rimandò. fece poco da poi in padova sopra la porta del santo, uno archetto dove si vede scritto il suo nome; e ne’ servi della medesima città, dipinse la cappella
di san cristofano con bellissima grazia. appresso ritornato a mantova, murò e dipinse per uso suo una bellissima casa, la quale si godette mentre che e’ visse. dilettossi ancora de l’architettura, et accomodonne molti suoi
amici. per il che avendo già pieno il mondo di fama e di
opere, con dispiacere grandissimo di chi lo amava, si
morí nella età di anni lxvi nel mdxvii. e con esequie
onorate fu sepelito in santo andrea, e gli fu fatto questo
epitaffio:
eesse parem hvnc noris, si non praeponis, apelli,
aenea mantineae qvi simvlacra vides.
tiensi ancora memoria grandissima dello onorato viver suo e de’ costumi lodevoli che egli aveva, e dello
amore col quale insegnava l’arte a gli altri pittori. lasciò
costui alla pittura la difficultà degli scorti delle figure al
di sotto in su: invenzione difficile e capricciosa; et il modo dello intagliare in rame le stampe delle figure, comodità singularissima veramente; per la quale ha potuto vedere il mondo, non solamente la baccanaria, la battaglia







de’ mostri marini, il deposto di croce, il sepelimento di
cristo, la resurressione con longino e con santo andrea, opere di esso mantegna, ma le maniere ancora di
tutti gli artefici che sono stati.







filippo lippi
pittor fiorentino
coloro che con qualche macchia nascono al mondo
(qualunche ella si sia) lasciatagli da i suoi maggiori, e
quella cuoprono con la modestia del vivere e con la gratitudine delle parole, e con fatti egregi il piú che sanno
in tutte l’azzioni et in tutte l’opere loro, non solamente
meritano lode de la prima virtú, ma infiniti premi de le
seconde azzioni; conoscendosi apertamente che il vincolo della virtú, che è infusa in un animo, che sia in quella
raro et eccellente, è il maggiore ornamento che sia e che
si possa avere, e la cortesia fra l’altre virtú, il piú delle
volte è quella che taglia, spezza e rompe gli animi indurati nelle invidie e nelle maledicenzie de gli uomini.
questa sola virtú rende molli e facili i pensieri ignoranti;
perché si vede che chi continua i mezzi del non dar
menda ad altrui et in tutto il suo procedere si ingegna
sempre giovare a ciascuno, costui sicuramente si tira a la
sepoltura prigione il mondo malgrado suo e trionfa de la
malizia e dell’invidie de gli uomini, come fece filippo. il
quale, continuando i modi soprascritti, fu pianto alla
morte non solo da chi ’l conobbe, ma da molt’altri, anzi
da tutto firenza, perché veramente coloro che sentono
solamente ragionare delle sue virtú, se ben non lo conobbero altrimente vivendo si dolgono ancora del suo
fine. fu filippo figliuolo di fra’ filippo del carmino; e
seguitando nella pittura le vestigie del padre morto
mentre che egli era ancor giovinetto, fu tenuto in governo et amaestrato da sandro di botticello; et avendolo
fra’ filippo alla morte sua raccomandato a fra’ diamante, et a lui datolo, che i modi dell’arte buoni gli insegnasse, egli fu di tanto ingegno e di sí copiosa invenzione
nella pittura, e tanto bizzarro e nuovo ne’ suoi ornamenti, che fu il primo il quale a’ moderni mostrasse il nuovo







modo di variare abiti et abbellisse ornatamente con antichi abiti e veste soccinte le figure che e’ faceva. fu primo ancora a dar luce alle grottesche, che somiglino l’antico; e le mise in opera di terretta e colorite in fregi, con
piú disegno e grazia che gli inanzi a lui non avevano fatto. maravigliosa cosa era a vedere gli strani capricci che
nascevano nel suo fare, atteso che e’ non lavorò mai
opera che delle cose antiche di roma con gran studio
non si servisse, invasi, calzari, trofei, bandiere, cimieri et
ornamenti di tempii, abbigliamenti da dosso a figure;
onde grandissimo e sempiterno obligo se gli debbe avere, sendo egli stato quello che ha dato principio alla bellezza et all’ornamento di questa arte, la quale con i destri modi suoi è venuta a quella perfezzione dove ella si
truova al presente.
nella sua prima gioventú diede fine alla cappella de’
brancacci nel carmino di fiorenza, cominciata da masolino e non finita da masaccio per la morte sua; e cosí
filippo di sua mano la ridusse a perfezzione insieme con
un resto della storia, quando san piero e san paolo risuscitano il nipote dello imperatore. e quando san paolo
visita san pietro in prigione, cosí tutta la disputa di simon mago e di san pietro dinanzi a nerone, e la sua
crocifissione. et in questa storia ritrasse sé et il pollaiuolo, per la quale gloria e fama grandissima apportò nella
sua gioventú. fece poi a tempera alle campora, alla cappella di francesco del pugliese, una tavola di san bernardo al quale apparisce la nostra donna con angeli, et
esso è in un bosco che scrive; la quale è tenuta mirabile
in alcune cose, come in sassi, libri, erbe e simili figure
ch’egli drento vi fece, oltra che vi ritrasse francesco di
naturale che non li manca se non la parola; questa tavola
fu levata per l’assedio di fiorenza di quella cappella e
messa in fiorenza nella badia in sagrestia per conservarla. et a’ frati di santo spirito lavorò una tavola, dentrovi
la nostra donna, san martino e san niccolò per tanai







de’ nerli; et ancora in san brancazio alla cappella de’
rucellai una tavola, et in san ruffello una d’un crocifisso e due figure in campo d’oro. in san francesco nel
poggio di san miniato, dinanzi alla sagrestia, fece uno
iddio padre con molti fanciulli, e nel palco a’ frati del
zoccolo fuor di prato, castello x miglia lontano a fiorenza, lavorò un’altra tavola; e dentro nella terra nella
udienza de’ priori di prato fece una tavolina con tre figure molto lodata: santo stefano, san giovanni battista
e la madonna. in sul canto al mercatale, vicino a certe
sue case, fece dirimpetto alle monache di santa margherita un tabernacolo in fresco molto bello e lodato per esservi una nostra donna, e bellissima e modestissima,
con un coro di serafini in campo di splendore: il che sofisticamente dimostra che e’ cercava penetrare con lo ingegno nelle cose del cielo. et in questo lavoro medesimo dimostrò arte e bella advertenzia in un serpente che
è sotto a santa margherita, tanto strano e sí pauroso,
che e’ fa conoscere dove abita il veleno, il fuoco e la
morte; et il resto di tutta l’opera è colorito con tanta freschezza e vivacità, che e’ merita di esser lodato infinitamente; et in lucca in san michele una tavola similmente
con tre figure. in san ponziano ne’ frati di monte oliveto v’è una tavola in una cappella di santo antonio, che
ha in mezzo una nicchia, dentrovi un santo antonio bellissimo di rilievo, di mano d’andrea sansovino, cosa
prontissima e bellissima. fu ricercato con grande instanza di andare in ungheria per il re mattia, e ricusò d’andarvi, ma fece bene due tavole per esso in fiorenza, che
a quel re furono mandate, cosa lodata e degna di filippo; nelle quali mostrò quanto valeva in quell’arte.
mandò suoi lavori a genova, e fece a bologna in san
domenico, allato alla cappella dello altar maggiore a
man sinistra, una tavola di san sebastiano, cosa molto
bella e tenuta certo eccellente. a tanai de’ nerli fece
una altra tavola a san salvatore fuor di fiorenza. et a







pietro del pugliese amico suo lavorò una storia di figure
picciole, condotte con tanta arte e diligenza, che volendone un altro cittadino una simile, gliela denegò, dicendo essere impossibile di farla. ora avendo intrinseca
amicizia con lorenzo vecchio de’ medici, fu da lui
strettamente pregato per dovere fare una opra grandissima a roma per olivieri caraffa cardinale napolitano,
amico di lorenzo; e cosí per commessione di quello se
ne andò a roma a servire il detto signore, passando prima da spoleto, come volse lorenzo detto, per fare una
sepoltura di marmo a fra’ filippo suo padre, chiesto già
da lorenzo a gli spoletini, ma non ottenuto, come altrove abbiamo narrato. disegnò dunque filippo la sepoltura con bel garbo e con buona grazia, e lorenzo in su
quel disegno suntuosamente la fece fare. appresso condottosi a roma, fece al cardinale nella chiesa della minerva una cappella, dove sono istorie di san tomaso
d’aquino molto belle et alcune poesie cristiane molto
lodate, e da lui che ebbe in questo la natura sempre propizia, tutte trovate.
ritornò a fiorenza, e cominciò in santa maria novella la cappella a filippo strozzi, la quale con molto amore avendo avviata, quella prese a finire con sua comodità; e fatto il cielo, et a roma ritornato, fece oltra la
cappella della minerva, la sepoltura del cardinale, ch’è
di stucchi e di gessi in uno spartimento di una cappellina allato a quella, et altre figure, delle quali rafaellin del
garbo suo discepolo molte ne lavorò. fu stimata detta
cappella per maestro lanzilago padovano e per antonio
detto antoniasso romano, pittori de i migliori che fossero allora in roma, due mila ducati d’oro senza le spese
de gli azzurri e de’ garzoni. per il che filippo, riscosso i
danari e garzoni e le spese pagate, finita l’opera tornatosi a fiorenza, finí la cappella de gli strozzi, la quale da
lui fu tanto ben condotta, e con arte e con disegno, che
fa maravigliare ogni artefice a vedere la varietà delle biz-







zarrie, armati, tempii, vasi, cimieri, armadure, trofei,
aste, bandiere, abiti, calzari, acconciature di capo, veste
sacerdotali, con tanto bel modo condotte, che merita
grandissima comendazione. sono le storie di detta opera
la resurrezzione di drusiana per san giovanni evangelista, dove mirabilmente si vede espressa la maraviglia de’
circunstanti nel vedere suscitare una morta con un semplice segno di croce, e massimamente in un sacerdote o
filosofo con un vaso in mano, vestito alla antica, il quale
attonito di tal cosa, attentissimamente considera donde
ciò sia. in questa medesima istoria, fra molte donne diversamente abbigliate, si vede un putto che, impaurito
d’un cagnolino spagnuolo pezzato di rosso, che lo ha
preso co’ denti per una fascia, ricorrendo intorno a la
madre e fra’ panni di quella occultandosi, non dimostra
manco timore o spavento del morso, che la madre tra
quelle donne e maraviglia et orrore de la resurressione
di drusiana. appresso, il bollire nello olio di esso santo,
dove si vede la collera del giudice che comanda che il
fuoco si accresca, et i reverberi delle fiamme nel viso di
chi soffia, e molto belle attitudini in tutte le figure ad
imitazione dello antico. nella altra faccia è san filippo
nel tempio di marte, che fa uscire il serpente di sotto
l’altare, il quale amazza col puzzo il figliuolo del re. perché filippo fece una buca in certe scale et un sasso che è
aperto, sí simile la rottura de ’l sasso, che una sera un de’
garzoni volendo riporre una cosa che non fosse veduta,
sendo picchiata la porta, ivi corse per appiatarvela dentro, e ne restò ingannato. si dimostrò l’arte di filippo
ancora in un serpe talmente, che il veleno, il fetore e ’l
fuoco pare di gran lunga piú naturale che dipinto. e
molto è lodata la invenzione dell’altra istoria, nel suo essere crocifisso. perché per quanto e’ se ne conosce, egli
imagina che giú in terra e’ fusse disteso in su l’arbero
della croce, e poi cosí tutto insieme, alzato e tirato in
aria per via di fune e di puntegli. sonvi grottesche infini-







te e cose lavorate di chiaro scuro molto simili al marmo,
e fatte stranamente con invenzione e disegno garbatissimo. fece a’ frati scopetini a san donato fuor di fiorenza, detto scopetto, al presente ruinato, una tavola de i
magi che offeriscono a cristo, cosa molto lodata, e fra le
cose sue finita con molta diligenza. quivi sono mori, indiani, abiti stranamente acconci et una capanna bizzarrissima. fece in palazzo della signoria la tavola della sala, dove stavano gli otto di pratica; et il disegno di
quella grande, con ornamento nella sala del consiglio, la
quale per la interposizione della morte, non cominciò se
bene l’ornamento fu intagliato. fece ne’ frati di badia
un s. girolamo in chiesa, e per tutte le case di quei cittadini sono delle sue opere. cominciò a’ frati de’ servi la
tavola dello altar maggiore, che è un deposto di croce; e
finí le figure dal mezzo in su, che depongono cristo, ma
sopragiugnendoli un crudelissimo male di febbre, non
fu rimedio che la morte acerbissima nell’età di xlv anni,
con una fiera strettezza di gola, da’ vulgari detta spramanzia, alla patria sua non lo togliesse. onde essendo
egli stato sempre domestico, affabile, liberale e gentile,
fu pianto da tutti quegli che lo avevano conosciuto, e
molto piú da’ cittadini che si servivano di lui nelle mascherate; i quali solevano dire di non aver mai visto cosa
che piú aggradasse loro che le invenzioni di filippo. restò la fama di questo gentil maestro talmente ne i cuori
di quegli che l’avevano praticato, che meritò coprire con
la grazia della sua virtú l’infamia della natività sua. e
sempre visse in grandezza et in riputazione. et in fiorenza nella chiesa di s. michele bisdomini, gli fu da’
suoi figliuoli dato onorato sepolcro, et il giorno xiii di
aprile mdv mentre si portava a sepellire si serrarono tutte le botteghe nella via de’ servi, come ne’ dolori universali si suol fare il piú delle volte. né ci è mancato di poi
chi lo abbia onorato con questo epitaffio:






morto e il disegno or che filippo parte
da noi: stracciati il crin flora, piangi arno;
non lavorar pittvra, tv fai indarno
che il stil hai perso, e l’envenzione, e l’arte.

|







luca signorelli da cortona
pittore
chi ci nasce di buona natura non ha bisogno nelle cose del vivere di alcuno artificio, perché i dispiaceri del
mondo si tollerano con pazienzia, e le grazie che vengono si riconoscono sempre da ’l cielo. ma in coloro che
sono di mala natura può tanto la invidia, cagione delle
ruine di chi opera, che sempre le cose altrui, ancora che
minori, gli appariscono e maggiori e migliori che le proprie. laonde infelicità grandissima è di quegli che fanno
per concorrenza le cose loro piú per passare con la superbia l’altrui virtú, che perché da loro trar si possa utile
o beneficio. questo peccato non regnò veramente in
luca cortonese, il quale che sempre amò gli artefici
suoi e sempre insegnò a chi volle apprendere, dove e’
pensò fare utile alla professione. e fu tanta la bontà della sua natura, che mai non si inchinò a cosa che non fusse giusta e santa. per la qual cagione il cielo, che lo conobbe vero uomo da bene, si allargò molto in dargli
delle sue grazie. fu luca signorelli pittore eccellente, e
nel suo tempo era tenuto in italia tanto famoso e l’opre
sue furono in tanto pregio, quanto nessuno in alcun
tempo sia stato. perché nell’opre ch’egli fece nell’arte di
pittura, mostrò il modo dell’usare le fatiche ne gli ignudi, e quegli con gran difficultà e bonissimo modo mostrò potersi far parer vivi. fu creato e discepolo di pietro dal borgo a san sepolcro, e molto nella sua
giovanezza l’osservò; et ogni fatica mise per potere non
solo paragonarlo, ma di gran lunga passarlo. per il che
cominciò a lavorare et a dipignere nella maniera di maestro pietro, che quasi l’una da l’altra non si sarebbe potuta conoscere. le prime opere sue in arezzo sono in
san lorenzo una cappella di santa barbara dipinta da
lui in fresco, et alla compagnia di santa caterina il se-







gno d’andare a processione, in tela a olio, con una istoria di lei nelle ruote; e similmente quello della trinità,
ancora che e’ non paia di mano di luca ma di pietro da
’l borgo. fece in santo agostino in detta città la tavola
di s. niccola da tolentino, con istoriette bellissime condotte da lui con benissimo disegno et invenzione, e nel
medesimo luogo alla cappella del sagramento due angeli lavorati in fresco. e per messer francesco accolti aretino, dottissimo legista, fece la tavola della cappella sua,
dove ritrasse alcune sue parenti e m<esser> francesco
ancora. in questa opera è un san michele che pesa l’anime, che mirabile è a pensare di vedere l’arte di luca ne
gli splendori dell’arme, e vedere i barlumi, le riverberazioni et i riflessi fatti delle mani e di tutto quello che ha
indosso, dove con molta grazia e disegno mostrò quanto
sapeva. miseli in mano un paio di bilance, nelle quali
uno ignudo va in alto, et una femmina dà la bilancia, che
va giú all’incontro, cosa in iscorto bellissima. e fra l’altre
cose ingegnose, sotto i piedi di questo san michele, è
uno iscorto d’una figura ignuda bonissimo trasformato
in un diavolo, nel quale un ramarro il sangue d’una ferita gli lecca.
in perugia fece tavole et altre opere; et a volterra e
per la marca sino a norcia fece molti lavori, de’ quali
non accade far memoria particulare. similmente al
monte santa maria dipinse a quei signori una tavola
d’un cristo morto, et a città di castello in san francesco è ancora una tavola d’una natività di cristo, cosa
con disegno et amore da lui lavorata, et un’altra di san
sebastiano nella chiesa di san domenico. sono similmente in cortona sua patria molte opre di suo, ma fra
l’altre appresso santa margherita, vicino alla rocca, luogo de’ frati del zoccolo, un cristo morto, ch’è tenuto
cosa bellissima e di gran lode, non pure da’ cortonesi,
ma da gli artefici ancora. similmente nel giesú, confraternita di secolari in cortona, fece in una tavola una co-







munione d’apostoli per cristo, dove è un giuda che si
mette l’ostia nella scarsella; la quale opera ancora oggi è
molto stimata. molte altre cose fece in quella città; e lavorò a fresco in castilione aretino sopra la cappella del
sacramento un cristo morto con le marie; et a lucignano di valdichiana dipinse in san francesco alcuni sportelli dove sono figure di suo che ornano uno armario,
dove sta uno albero di coralli con una croce a sommo. a
siena fece in santo agostino una tavola alla cappella di
san cristofano, dentrovi alcuni santi che mettono in
mezzo il san cristofano di rilievo; per il che in quella
città acquistò molte ricchezze e molto onore. venne in
fiorenza per vedere la maniera di que’ maestri che erano moderni, desiderato da lorenzo vecchio, e dipinse
una tela dove sono alcuni dèi ignudi, con molta aspettazione di coloro che desideravano vedere de le cose sue, e
molto fu per quella opera comendato. fece ancora un
quadro di una nostra donna con due profeti piccoli di
terretta, il quale è oggi a castello, luogo del duca cosimo. e perché egli era al disegno molto destro et al colorire molto agile non meno che cortese, de la tela e de ’l
quadro fece dono a lorenzo, il quale da lui non si lasciò
vincere di cortesia. andò a chiusuri a’ monaci di monte
oliveto in quel di siena, dove sta di continuo il lor generale, e dipinse una banda del chiostro in muro con xi
storie di san benedetto; e da cortona mandò de le opere sue a monte pulciano e per tutta la valdichiana. fu
condotto a orvieto da gli operai del duomo di santa
maria, et interamente finí loro di man sua tutta la cappella di nostra donna, già cominciata da fra’ giovanni
da fiesole; nella quale fece tutte le istorie de la fine del
mondo: invenzione bellissima, bizzarra e capricciosa,
per la varietà di vedere tanti angeli, demoni, terremoti,
fuochi, ruine e gran parte de’ miracoli di anticristo; dove mostrò la invenzione e la pratica grande ch’egli aveva
ne gli ignudi, con molti scorti e belle forme di figure,







imaginandosi stranamente il terror di que’ giorni. per il
che destò l’animo a tutti quelli che dopo lui son venuti,
di far nell’arte le difficultà che si dipingono in seguitar
quella maniera.
dicesi che a la tornata sua in cortona gli morí un figliuolo che egli molto amava, bellissimo di volto e di
persona; e fu cosa compassionevole, essendogli stato ucciso. onde cosí addolorato luca lo fece spogliare ignudo, e con grandissima constanzia d’animo senza piagnere lo ritrasse. sparsesi talmente la fama dell’opera
d’orvieto e delle altre tante che aveva fatte, che da papa
sisto fu mandato a cortona per lui, che venisse a lavorare in concorrenza con gli altri; acciò che nella cappella
di palazzo, nella quale tanti rari e begli ingegni lavoravano, fosse ancora dell’opere di luca. fecevi egli dunque
due storie, tenute le migliori fra tutti gli altri artefici:
l’una è il testamento di mosè al popolo ebreo nello avere
veduto la terra di promissione, e l’altra la morte sua. fece ancora molte opere a diversi principi in italia e fuori;
e già vecchio tornatosi a cortona, lavorava opere per diversi luoghi. fece in ultimo della sua vecchiezza alle monache di santa margherita in arezzo, una tavola per la
chiesa loro, che molto fu stimata. similmente una alla
compagnia di san girolamo in detta città, parte della
quale pagò m<esser> niccolò gamurrini aretino, auditor di ruota, che in essa fu ritratto. e finalmente venuto
in vecchiezza di anni lxxxii, in cortona fra’ suoi parenti
si morí; e nella pieve gli fu dato onorata sepoltura, perché fu da’ suoi cortonesi onorato vivo e morto, sí come
quello che molto ben l’aveva meritato, per lo utile e per
l’onore che e’ dette alla patria sua.
dicesi che luca fu persona molto amorevole e cordiale nelle amicizie sue, et aveva tanto buona maniera
nella pratica e nelle parole, che arebbe fatto fare de’ lavori a chi non ne avesse avuto né bisogno né voglia. fu
sempre cortese a chi volle servizio da lui, e molto amore-







vole nello insegnare a’ discepoli suoi. visse splendidamente, e vestissi sempre di seta, e da tutti i personaggi
grandi fu avuto in venerazione, e cosí fuori, come in italia, fece conoscere il nome suo. morí nel mdxxi. e fu
onorato da’ poeti con molti versi. de’ quali ci bastano
questi soli:
pianga cortona omai, vestasi oscura
che estinti son del signorello i lumi,
e tu pittura, fa de gli occhi fiumi
che resti senza lui debile e scura.







bernardino punturicchio
pittore
molti sono aiutati dalla fortuna, che non hanno virtute in loro, et infiniti que’ virtuosi che la mala sorte sempre perseguita, dimostrando apertissimamente conoscere per suo figliuolo chi depende tutto da lei senza aiuto
alcuno di virtú, e che sommamente le piace di inalzare la
dappocaggine di certi che senza il favore di lei non sarebbono pure conosciuti; come avvenne de ’l pinturicchio, il quale ancora che facesse molti lavori aiutato da
diversi, ebbe certo piú nome assai, che per le opere sue
non aveva meritato. tuttavolta egli era persona che ne’
lavori grandi aveva molta pratica, e che teneva di continovo molti lavoranti nelle sue opere. fece in giovanezza
molti lavori in compagnia di pietro suo maestro, da ’l
quale tirava per sua mercede il terzo del guadagno. in
siena lavorò in san francesco al cardinale piccoluomini
nipote di papa pio iii, una tavola da altare, dentrovi un
parto di nostra donna; et in roma alcune stanze per il
sopra detto pontefice; e mandato a siena, prese a dipignere la libreria edificata da papa pio ii nel duomo di
quella città. era in quel tempo, ancor giovanetto, raffaello da urbino pittore, che in compagnia erano stati
con pietro; onde egli lo condusse in siena, dove di tutti
gli schizzi delle storie della libreria, fece i cartoni raffaello, che benissimo aveva appresa la maniera di piero;
e di questi se ne vede oggi ancora uno in siena. in questo lavoro tenne pinturicchio in opera molti lavoranti,
tutti della scuola di pietro. e fu la fama sua tenuta dalla
plebe in gran venerazione, di maniera che chiamato a
roma da papa alessandro vi, gli dipinse in palazzo tutte le stanze dove detto papa abitò, e tutta la torre borgia; nella quale fece storie delle arti liberali in una stanza, e di stucchi di gessi mise d’oro le volte di rilievo, e







con infinita spesa le condusse a l’ultima perfezzione. ritrasse sopra la porta d’una camera la signora giulia farnese per il volto d’una nostra donna, e nel medesimo
quadro la testa di papa alessandro; usò molto fare alle
figure dipinte ornamenti di rilievo messi d’oro, per contentare le persone che poco di quella arte intendevano,
acciò avesse maggior lustro e veduta, cosa goffissima
nella pittura. perché avendo fatto in dette stanze una
storia di santa caterina, figurò gli archi di roma di rilievo, e le figure dipinte; di modo che essendo innanzi le figure e dietro i casamenti, vengono piú inanzi le cose che
diminuiscono, che quelle che secondo l’occhio crescono, eresia grandissima nella nostra arte. in castello santo angelo fece infinite stanze a grottesche, ma nel torrione da basso nel giardino, di storie di papa
alessandro. mandò a napoli a monte oliveto a paolo
tolosa una tavola d’una assunta. fece infinite opere per
tutta italia, che per non essere molto eccellenti, ma di
pratica, le porrò in silenzio. visse onoratamente, e perché era morso di non faticarsi nell’arte, diceva che il
maggior rilievo che desse un pittore alle figure, era lo
avere da sé, senza saperne grado né a principi né a gli altri. lavorò ancora a perugia; et in araceli dipinse la cappella di san bernardino; a santa maria del popolo fece
due cappelle e la volta della cappella maggiore.
avvenne che, essendo egli già condotto a la età d’anni
lix, gli fu allogata una opera in san francesco di siena,
dove gli assegnarono i frati una camera per suo abitare,
e gliela diedero come e’ volle, espedita e vacua de ’l tutto, salvo che d’un cassonaccio grande et antico che rincresceva loro a levarlo. ma pinturicchio, come strano e
fantastico, ne fece tanto romore e tante volte, che i frati
finalmente per disperati si misero a levarlo via; e fu tanta
la loro ventura, che nel cavarlo fuori si ruppe una asse,
nella quale erano cinquecento ducati d’oro di camera.
de la qual cosa prese pinturicchio tanto dispiacere, e







tanto ebbe a male il bene di que’ frati, che mentre fece
quella opera s’accorò di dolore, tuttavia non pensando
in altro, e di quel si morí.
furono le pitture sue circa l’anno mdxiii. fu suo
compagno et amico benedetto buonfiglio pittore perugino, il quale molte cose lavorò a roma in palazzo del
papa per que’ maestri, et a perugia sua patria fece la
cappella della signoria. fu compagno e suo domestico
amico ancora e seco lavorò gerino pistolese, il quale ancor egli fu discepolo di piero perugino, e fu tenuto diligente coloritore et imitatore della maniera di pietro suo
maestro, con il quale lavorò fino presso alla morte, e col
pinturicchio insieme operò molte cose. in pistoia sua
patria fece opere, ma non molte, perché al borgo a san
sepolcro si condusse a fare un tavola a olio a una confraternita del buon giesú in detta città, dentrovi la circoncisione, dove molto amore e molta diligenza mise.
alla pieve nel medesimo luogo dipinse una cappella in
fresco, e sul tevere per la strada che va ad anghiari, fece un’altra cappella in fresco per la comunità, et in quel
medesimo luogo nella badia de’ monaci di camaldoli intitolata san lorenzo, un’altra cappella. quivi dimorò
egli tanto, che quasi per sua patria la elesse. fu persona
molto nelle cose dell’arte meschina, e che durava grandissime fatiche nell’opere et aveva un costume, ch’e’ penava tanto su’ lavori a condurli, che di stento sé e loro in
fine conduceva. fecero le pitture loro circa nel mdviii.







iacopo detto l’indaco
iacopo detto l’indaco fu discepolo di domenico del
ghirlandaio e molto destro maestro nel tempo suo. et
ancora ch’e’ non facesse molte cose, quelle che furono
fatte da lui, sono molto da commendare. fu persona faceta et amorevole, e dilettossi vivere con assai pochi
pensieri, passando il tempo. trovavasi spesso a roma in
compagnia del divin michele agnolo, il quale aveva
molta sodisfazzione del suo commerzio. lavorò a roma
parecchi anni, et in quella, assai dedito a piaceri, condusse pochi lavori d’importanza. in santo agostino di
roma alla porta della facciata dinanzi, entrando in chiesa a man ritta, la prima cappella è di man sua, dentrovi
nella volta quando gli apostoli ricevono lo spirito santo; e di sotto due storie di cristo, l’una, quando e’ leva
da le reti andrea e piero, e l’altra, la cena di simone e la
maddalena, nella quale è un palco di legno di travi con
molta vivacità contrafatto; e questo lavorò egli in muro,
e cosí a olio in detta cappella è la tavola di sua mano
molto ben fatta e condotta, che merita commendazione
assai, nella quale fece un cristo morto. et alla trinità in
roma è di sua mano una tavoletta, dentrovi la coronazione di nostra donna. e cosí s’andò passando il tempo
con dilettarsi piú del dire che del molto fare. perché
trattenendo egli michele agnolo, mangiavano quasi
sempre insieme, ma e’ gli era un dí per la importunità
del cicalare venuto a noia, onde lo mandò per comperar
fichi una mattina per desinare; et avendo iacopo a ritornare, michele agnolo serrò la porta di dentro, perché
picchiando forte iacopo, michele agnolo non gli rispondeva. onde venutogli collera, prese le foglie co’ fichi e su la soglia della porta le stese; e partitosi stette
molti mesi senza parlargli. fece burle infinite, le quali







non accade raccontare. e già fatto vecchio, di età d’anni
lxviii in roma si morí.







francesco francia
bolognese pittore
di gran danno fu sempre in ogni scienza il presumere
di sé, e non pensare che l’altrui fatiche possino avanzar
di gran lunga le sue; e per natura e per arte avere da ’l
cielo non solamente le doti eccellenti e rare, ma ancora
prerogative di grazia, di agilità e di destrezza nell’operare molto maggiori che altri non ha. perché alle volte
s’incontra e vedesi l’opere di tale, che mai non si sarebbe creduto, essere sí belle e sí bene condotte, che lo ingannato dalla folle credenza sua, ne rimane tinto di gran
vergogna e tutto confuso. e quanti si sono trovati che
nel vedere l’opere d’altri, per il dolore del rimanere a
dietro, hanno fatto la mala fine? come è opinione di
molti che intervenisse al francia bolognese, pittore ne’
tempi suoi tenuto tanto famoso, che e’ non pensò che altri non solo lo pareggiasse, ma si acostasse a gran pezzo
a la gloria sua. ma vedendo poi l’opere di raffaello da
urbino, sgannatosi finalmente di quello errore, ne abbandonò e l’arte e la vita.
dicesi che in bologna città molto magnifica nacque
l’anno mccccl francesco francia, di persone artigiane e
molto da bene; e nella sua fanciullezza fu posto a l’orefice, per lo ingegno che e’ mostrava et acuto e buono nelle sue azzioni. crebbe di persona e di aspetto talmente
ben proporzionato, e con un modo di parlare sí dolce e
piacevole, che aveva forza di tenere allegro e senza pensieri qualunche piú maninconico mentre durava il ragionamento. e fu tanto umano nella conversazione, che fu
amato non solamente da molti principi italiani, ma da
tutti coloro che di lui ebbero cognizione. attese mentre
che egli faceva l’arte dell’orefice talmente al disegno, e
tanto gli piacque, che svegliatosi lo ingegno suo che era
capace di molte cose, vi fece dentro profitto grandissi-







mo, come apparisce in bologna sua patria per molti argenti in piú luoghi lavorati di niello, con istorie di figure
piccole, le quali furono sí sottilmente lavorate da lui, che
spesse volte metteva, in uno spazio di due dita d’altezza
e poco piú lungo, xx figurine proporzionatissime e belle. lavorò di smalti ancora molte cose di argenti, guaste
per le rovine de’ bentivogli e trafuggate nella partita loro. legò molte gioie perfettamente, e d’ogni cosa che
difficilmente si potesse lavorare in quel mestiero, lavorò
egli meglio che qualsivoglia eccellente orefice. ma quello che gli dilettò sopra modo, fu il fare i conii per le medaglie, i quali da nessuno meglio che dal francia furono
fatti ne’ tempi suoi, come apparisce ancora in alcune
medaglie fatte da lui naturalissime della testa di papa iulio ii che stettono a paragone di quelle di caradosso.
oltra che fece le medaglie del s<ignor> giovanni bentivogli che par vivo e d’infiniti principi, i quali nel passaggio di bologna si fermavano, et egli faceva le medaglie
ritratte in cera, e poi finite le madri de’ conii, le mandava loro; di che, oltra la immortalità della fama, trasse ancora presenti grandissimi. tenne continuamente mentre
che e’ visse la zecca di bologna; e fece le stampe di tutti
i conii per quella, nel tempo che i bentivogli reggevano;
e poi che se n’andorono, ancora mentre che visse papa
iulio, come ne rendono chiarezza le monete che il papa
gittò nella entrata sua, dove era da una banda la sua testa naturale, e da l’altra queste lettere: bononia per iulium a tyranno liberata. e fu talmente tenuto eccellente
in questo mestiero, che durò a far le stampe delle monete fino a ’l tempo di papa leone; e tanto sono in pregio
le ’npronte de’ conii suoi, che chi ne ha le stima assai, né
per danari se ne possono avere. avenne che il francia,
desideroso di maggior gloria, avendo conosciuto andrea mantegna e molti altri pittori che avevano cavato
de la loro arte e facultà et onori, deliberò provare se la
pittura gli riuscisse nel colorito, avendo egli sí fatto dise-







gno, che e’ poteva comparire largamente con quegli. e
dato ordine a farne pruova, fece alcuni ritratti et altre
cose piccole, tenendo in casa molti mesi persone del mestiero, che gl’insegnassino i modi e l’ordine del colorire,
di maniera che egli che aveva giudizio molto buono, vi
fé la pratica prestamente; e la prima opera che egli facesse fu una tavola non molto grande a m<esser> bartolomeo felisini, che la pose nella misericordia, chiesa fuor
di bologna, nella quale tavola è una nostra donna a sedere sopra una sedia con due figure per ogni lato, con il
detto m<esser> bartolomeo ritratto di naturale, et è lavorata a olio, con grandissima diligenzia; la quale opera
cominciata fu da lui l’anno mccccxc. piacque talmente
questo lavoro in bologna, che m<esser> giovanni bentivogli desideroso di onorare con l’opere di questo nuovo pittore la cappella sua in san iacopo di quella città,
gli fece fare una tavola, e dentro una nostra donna in
aria e due figure per lato, con due angioli da basso che
suonano. la quale opera fu tanto ben condotta dal
francia, che meritò da m<esser> giovanni oltra le lode,
un presente onoratissimo. laonde incitato da questa
opera monsignore de’ bentivogli gli fece fate una tavola
per mettersi a lo altar maggiore della misericordia, che
fu molto lodata; dentrovi la natività di cristo, dove oltre al disegno che non è se non bello, l’invenzione et il
colorito molto diligente e migliore assai che li altri, vi fece monsignore ritratto di naturale, molto simile per
quanto dice chi lo conobbe, et in quello abito stesso che
egli, vestito da pellegrino, tornò di ierusalemme. fece
similmente una tavola nella chiesa della nunziata fuor
della porta di san mammolo, dentrovi quando la nostra
donna è anunziata dall’angelo, insieme con due figure
per lato, tenuta cosa molto ben lavorata. mentre dunque
per l’opere del francia era cresciuta la fama sua, deliberò egli, sí come il lavorare in olio li aveva dato fama et







utile, di vedere se il medesimo gli riusciva nel lavoro in
fresco.
aveva fatto m<esser> giovanni dipignere il suo palazzo a diversi maestri, e ferraresi e di bologna et alcuni
altri modonesi, ma vedute le pruove del francia a fresco, deliberò che egli vi facessi una storia in una facciata
d’una camera dove egli abitava per suo uso, nella quale
fece il francia il campo di oloferne armato in diverse
guardie, a·ppiedi et a cavallo, che guardavano i padiglioni; e mentre che erano attenti ad altro, si vedeva il sonnolento oloferne preso da una femmina soccinta in abito vedovile, la quale con la sinistra teneva i capegli
sudati per il calore del vino e del sonno, e con la destra
vibrava il colpo per uccidere il nemico; mentre che una
serva vecchia con crespe et aria veramente da serva fidatissima, intenta negli occhi della sua iudit per inanimirla, chinata giú con la persona, teneva bassa una sporta
per ricevere in essa il capo del sonnacchioso amante
oloferne. storia che fu delle piú belle e meglio condotte
che il francia facesse mai; la quale andò per terra nelle
rovine di quello edifizio nella uscita de’ bentivogli, insieme con un’altra storia sopra questa medesima camera, contraffatta di colore di bronzo, d’una disputa di filosofi molto eccellentemente lavorata et espressovi il suo
concetto. le quali opere furono cagione che m<esser>
giovanni e quanti eran di quella casa, lo amassino et
onorassino; e dopo loro, tutta quella città. fece nella
cappella di santa cecilia, attaccata con la chiesa di san
iacopo, due storie lavorate in fresco, in una delle quali
dipinse quando la nostra donna è sposata da giuseppo
e nell’altra fece la morte di santa cecilia, tenute cosa
molto lodata da’ bolognesi; e nel vero il francia prese
tanta pratica e tanto animo nel veder comparirsi a perfezzione l’opere che egli voleva, che e’ lavorò molte cose
che io non ne farò memoria; bastandomi mostrare a chi
vorrà veder l’opere sue, solamente le piú notabili e le







migliori. né per questo la pittura gl’impedí mai che egli
non seguitasse e la zecca e l’altre cose delle medaglie,
come e’ faceva sino da ’l principio. ebbe il francia, secondo che si dice, grandissimo dispiacere de la partita di
m<esser> giovanni bentivogli, il quale avendogli fatti
tanti benefizii gli dolse infinitamente; ma pure come savio e costumato che egli era, attese d’opere sue. fece dopo la sua partita di quello tre tavole, che andarono a
modena, in una delle quali era quando san giovanni
battezza cristo, nell’altra una nunziata bellissima, e nella ultima una nostra donna nell’aria con molte figure, la
qual fu posta nella chiesa de’ frati de l’osservanza. spartasi dunque per cotante opere la fama di cosí eccellente
maestro, facevano le città a gara per aver dell’opere sue.
laonde fece egli in parma, ne’ frati di san giovanni,
una tavola con un cristo morto in grembo alla nostra
donna et intorno molte figure, tenuta universalmente
cosa bellissima; e cosí, trovandosi serviti, i medesimi frati operorono che egli facesse un’altra a reggio di lombardia in uno luogo loro, dove egli fece una nostra
donna con molte figure. a cesena fece un’altra tavola
pure per la chiesa di questi frati, e vi dipinse la circoncisione di cristo colorito vagamente. né volsono avere invidia i ferraresi a gli altri circonvicini, anzi diliberati ornare de le fatiche del francia il lor duomo, gli
allogarono una tavola, che vi fece su un gran numero di
figure, e la intitolorono la tavola di ogni santi. fecene
in bologna una in san lorenzo, con una nostra donna
e due figure per banda, e due putti sotto, molto lodata.
né ebbe appena finita questa, che gli convenne farne
un’altra in san iobbe, con un crocifisso e san iobbe ginocchione appiè della croce, e due figure da’ lati. era
tanto sparsa la fama e l’opere di questo artefice per la
lombardia, che convenne mandare di toscana ancora
per qualcosa di suo, come fu in lucca, dove andò una
tavola dentrovi una santa anna e la nostra donna, con







molte altre figure, e sopra un cristo morto in grembo alla madre. la quale opera è posta nella chiesa di san fidriano, et è tenuta da que’ lucchesi cosa molto degna.
fece in bologna per la chiesa della nunziata due altre
tavole, che furon molto diligentemente lavorate; e cosí
fuor della porta a stra’ castione nella misericordia, ne
fece una a requisizione d’una gentildonna de’ manzuoli.
nella compagnia di san francesco nella medesima
città, ne fece un’altra; e similmente una ne la compagnia
di san ieronimo.
aveva sua dimestichezza m<esser> polo zambeccaro, e come amicissimo per ricordanza di lui, gli fece fare
un quadro assai grande, dentrovi una natività di cristo,
che è molto celebrata delle cose che egli fece. e per questa cagione m<esser> polo gli fece dipignere due figure
in fresco alla sua villa, molto belle. fece ancora in fresco
una storia molto leggiadra in casa m<esser> ieronimo
bolognino, con molte varie e bellissime figure. le quali
opere tutte insieme gli avevano recato una reverenzia in
quella città, che v’era tenuto come uno idio. e quello
che glie l’acrebbe infinito, fu che il duca d’urbino gli
fece dipignere un par di barde da cavallo, nelle quali fece una selva grandissima d’alberi, che vi era appicciato il
fuoco, e fuor di quella usciva quantità grande di tutti gli
animali aerei e terrestri, et alcune figure; cosa terribile,
spaventosa e veramente bella, che fu stimata gran numero di danari per tempo consumatovi sopra nelle piume
degli ucelli e nelle altre razze de gli animali terrestri, oltra le diversità delle frondi e rami diversi, che nella varietà degli alberi si vedevano. la quale opera fu riconosciuta con doni di gran valuta, per satisfare alle fatiche
del francia; oltra che il duca sempre gli portò obligo per
le lode che egli ne ricevé. lavorò dopo queste una tavola in san vitale et agricola, allo altare della madonna,
che vi è dentro due angeli che suonano il liuto, molto
begli. non conterò già i quadri che sono sparsi per bo-







logna in casa que’ gentiluomini, e meno la infinità de’ ritratti di naturale che egli fece, perché troppo sarei prolisso. basti che mentre che egli era in cotanta gloria e godeva im pace le sue fatiche, era in roma raffaello da
urbino; e tutto il giorno gli venivano intorno molti forestieri, e fra gli altri molti gentiluomini bolognesi, per vedere l’opere di quello. e perché egli avviene il piú delle
volte, che ognuno loda volentieri gli ingegni da casa sua,
cominciarono questi bolognesi con raffaello a lodare
l’opere, la vita e l’eccellenzia del francia; e cosí feciono
tra loro a parole tanta amicizia, che il francia e raffaello
si salutaronno per lettere. et udito il francia tanta fama
de le divine pitture di raffaello, desiderava veder l’opere sue; ma già vecchio et agiato, si godeva la sua bologna. avvenne appresso che raffaello fece in roma per il
cardinal santi iiii una tavola di santa cecilia, che si
aveva a mandare in bologna per porsi in una cappella in
san giovanni in monte, dove è la sepoltura della beata
elena dall’olio; et incassata, la dirizzò a ’l francia, che
come amico fatto già la dovesse porre in su lo altare di
quella cappella, con l’ornamento come l’aveva esso acconciato. ebbelo molto caro il francia, per aver agio di
poter veder l’opere di raffaello, da lui anco bramate. et
avendo aperta la lettera che gli scriveva raffaello, e dove
e’ lo pregava, se ci fusse nessun graffio che e’ l’acconciasse e similmente conoscendoci alcuno errore, come
amico, lo correggesse, fece con allegrezza grandissima
ad un buon lume trarre de la cassa la detta tavola. ma
tanto fu lo stupore che e’ ne ebbe e tanto grande la maraviglia, che conoscendo qui lo error suo e la stolta presunzione della folle credenza sua, si accorò di dolore e
fra brevissimo tempo se ne morí. era la tavola di raffaello divina, e non dipinta ma viva, e talmente ben fatta
e colorita da lui, che fra le belle che egli dipinse mentre
visse, ancora che tutte siano miracolose, ben poteva
chiamarsi rara. laonde il francia mezzo morto per il







terrore e per la bellezza della pittura che era presente a
gli occhi, et a paragone di quelle che intorno di sua mano si vedevano, tutto smarrito la fece con diligenzia porre in san giovanni in monte, a quella cappella dove doveva stare, et entratosene fra pochi dí nel letto, tutto
fuori di se stesso, parendoli esser rimasto quasi nulla
nell’arte appetto a quello che egli credeva e che egli era
tenuto, di dolore e malinconia si morí, essendoli advenuto nel troppo fisamente contemplare la vivissima pittura di raffaello, quello che al fivizano nel vagheggiare
la sua bella morte, de la quale è scritto questo epigramma:
me veram pictor divinvs mente recepit;
admota est operi, deinde perita manvs.
dvmqve opere in facto defigit lvmina pictor,
intentvs nimivm, pallvit et moritvr.
viva igitvr svm mors, non mortva mortis imago,
si fvngor qvo mors fvngitvr officio.

tuttavolta dicono alcuni altri che la morte sua fu sí
subita, che a molti segni apparí piú tosto veleno. fu il
francia uomo savissimo in vita e regolatissimo del vivere
e di buone forze. e fu sepolto onoratissimamente da i
suoi figliuoli in bologna, l’anno mdxviii. e per le sue
virtú fu onorato da poi con questo epitaffio:
che pvo piv` far natvra
se il bel di lei piv` bello ho messo in atto?
e qvel che avea disfatto
la morte e il tempo, vive e per me dvra.







vittore scarpaccia
et altri pittori veniziani
egli si conosce espressamente che quando gli artefici
nostri cominciano in una provincia, ne seguon molti l’un
dopo l’altro, et in un tempo istesso infiniti, che la professione medesima esercitano per gara imitando l’un
l’altro e per dependenza dello avere avuto maestri che
siano stati eccellenti nella arte, difendendo ciascuno il
suo, in tutti que’ modi che e’ sa e può. ma posto che
molti dependino da un solo, subito che da essi si dividono, o per tempo o per morte, è divisa la volontà; e cosí
per parere ognuno capo di sé, cerca mostrare il valor
suo, come fecero in vinegia vittore scarpaccia, vincenzio catena, giovan battista da conigliano, giovannetto
cordelliaghi, marco basarini, il montagnana, che furono veniziani, et ebbero dependenza da la maniera di
giovan bellino. de i quali vittore come piú avventurato, dalla scuola di santa orsola, da san giovanni e paolo di vinegia ebbe a fare assai storie in tela a tempera, de
le faccende ch’ella fece insino a la sua morte; le fatiche
della quale egli seppe sí ben condurre col valor dell’altro, che n’acquistò nome, se non fra gli alti e grandi ingegni, almeno di accomodato e pratico maestro. il che
fu cagione, secondo che dicono i piú, che la nazione milanese gli fece far ne’ frati minori una tavola alla cappella loro, con santo ambruogio et altre infinite figure.
fu gran concorrenza mentre e’ visse fra lui e vincenzio catena, il quale oltra le pitture che egli nel suo tempo dipinse, attese molto a i ritratti di naturale, e fra gli
altri ne fece uno di un tedesco, persona onorevole che
nel suo tempo abitava nel fondaco; cosa da lui sí vivamente dipinta, che lo fece infinitamente stimare, perché
tanto non pensarono vedere.
laonde giovan batista da conigliano, discepolo di







giovan bellino, spronato da tali esempli, non volendo
parere da manco di questi, fece di molte opere di pittura
in vinegia, e diede nome di sé e per valente si fece conoscere. e particularmente di suo si vede nelle monache
del corpus domini di vinegia, un san benedetto et altri
santi et un fanciullo che mette in corde un liuto.
marco bassarini ebbe ancor esso in quel tempo buon
nome nel dipignere. lavorò in san francesco della vigna in vinegia una tavola, dentrovi un deposto de la
croce. e tutto ch’egli fosse nato in vinegia, i suoi genitori erano greci, ma venuti ad abitare quivi.
fu nel medesimo tempo ancora giannetto cordelliaghi tenuto buon pittore, dolce e delicato, perché egli fece molti quadri da camere e molte altre pitture. cercò di
paragonarlo il montagnana, che dipinse in vinegia, e fece in padova a santa maria di monte artone una tavola
nella chiesa. fra questi fu simon bianco fiorentino scultore, che elettasi la stanza in vinegia, fece continuamente qualche cosa, come alcune teste di marmo mandate in
francia da’ mercanti veniziani. e vi fu ancora talio
lombardo, molto pratico intagliatore.
sono stati in questa provincia et in lombardia di
molti pittori e scultori, de’ quali per non avere io visto
molte gran cose, non ne farò le vite, ma per mostrare
che io non me ne sono scordato, soccintamente ne tratterò. non perché io non sappi appunto come de gli altri
il principio, il mezzo et il fine loro, ma perché il trattare
di chi non è morto o non ha fatto benifizio et onore alle
arti, non mi pare che meriti il pregio. dico adunque che
in lombardia sono stati eccellenti bartolomeo clemento da reggio et agostino busto scultori; e nello intaglio
iacopo d’avanzo milanese e gasparo e girolamo misuroni. e che in brescia esercitò l’arte un vincenzio verchio, pratico e valente nel lavorare in fresco, il quale per
le belle opere sue acquistò grandissimo nome in brescia
sua patria. cosí come fece girolamo romanino bonissi-







mo pratico e buon disegnatore, come apertamente si vede nelle opere fatte da lui, et in brescia et intorno a molte miglia. né da meno di questi resta, anzi piú tosto gli
passa, alessandro moretto, dilicatissimo ne’ colori et
amicissimo della diligenzia, come apertamente fan fede
le pulite e ben lodate opere <fatte> da lui. in verona ancora fiorí la pittura per lungo tempo, per quanto già feci
menzione di stefano nella vita di agnolo gaddi, e come
ancora possono fare chiara fede nel tempo de’ signori
della scala, le bellissime pitture fatte da aldigieri da zevio pittor molto pratico et espedito; di mano del quale si
vede ancora la sala del palazzo del podestà, condotta
con una fierezza grandissima. cosí come poi ne’ tempi
nostri ha fatto nel colorire qualche cosa francesco caroto e maestro zeno veronese che in arimini lavorò la tavola di san marino e due altre con molta diligenzia. ma
quel che piú di tutti in qualche parte ha fatto maravigliosamente qualche figura di naturale, è il moro veronese detto francesco turbido, come si vede oggi in venezia in casa monsignore de’ martini un ritratto di un
gentiluomo da ca’ badovaro figurato da lui in un pastore che par vivissimo, e può stare a paragone di quanti se
ne son fatti in quelle parti, oltra le altre opere che vi si
veggono. seguitalo batista d’angelo suo genero, il quale
e nel colorito e nel disegno e nella diligenzia l’avanza infinitamente. ma perché una parte di costoro sono ancor
vivi e faranno forse cose molto migliori, altra penna e
giudizio piú saldo renderà loro quelle lode che non gli
ho saputo dare io, che me li passo in questa maniera. né
mi curo dire altrimenti dove o quando morissero que’
che son morti, né quello che e’ si guadagnassero; atteso
che eglino con buona comodità in quella provincia si
contentarono di operare, et in essa parimente vivere e
morire.







pietro perugino
pittore
di quanto benefizio sia agli ingegni la povertà, di
qualunque spezie essi siano, e quanto ella sia potente cagione di fargli venire perfetti ne’ sommi gradi delle eccellenzie, assai chiaramente si mostra nelle azzioni di
pietro perugino. il quale, partitosi da le estreme calamità di perugia e condottosi a fiorenza, desiderando col
mezzo della virtú di pervenire a qualche grado, stette
molti mesi, non avendo altro letto, poveramente a dormire in una cassa; fece de la notte giorno, e con grandissimo fervore continovamente attese allo studio della sua
professione. et avendo fatto lo abito in quello, nessuno
altro piacere conobbe che di affaticarsi sempre in quella
arte e sempre dipignere. perché, avendo sempre dinanzi
a gli occhi il terrore della povertà, faceva cose per guadagnare, che e’ non arebbe forse guardate, se avesse
avuto da mantenersi. e per adventura tanto gli arebbe la
ricchezza chiuso il camino da venire eccellente per la
virtú, quanto glielo aperse la povertà e ve lo spronò il bisogno, desiderando venire da sí misero e basso grado, se
e’ non poteva a ’l sommo e supremo, ad uno almeno dove egli avesse da sostentarsi. per questo non si curò egli
mai di freddo, di fame, di disagio, di incomodità, di fatica, né di vergogna, per potere vivere un giorno in agio e
riposo; dicendo sempre, e quasi in proverbie, che dopo
il cattivo tempo è necessario che e’ venga il buono, e che
quando è buon tempo si fabricano le case per potervi
stare al coperto quando e’ bisogna. ma perché meglio si
conosca il progresso di questo artefice, cominciandomi
da ’l suo principio, dico secondo la publica fama che
nella città di perugia nacque ad una povera persona un
figliuolo, al battesimo chiamato pietro. il quale, allevato
fra la miseria e lo stento, fu dato dal padre per fattorino







a un dipintore di perugia, il quale non era molto valente
in quel mestiero, ma aveva in gran venerazione e l’arte e
gli uomini che in quella erano eccellenti. né mai con
pietro faceva altro che dire di quanto guadagno et onore
fussi la pittura a chi ben la esercitasse. e contandoli i
premii già delli antichi e de’ moderni, confortava pietro
a lo studio di quella. onde gli accese l’animo di maniera,
che gli venne capriccio di volere (se la fortuna lo volessi
aiutare) essere uno di quelli. e però spesso usava di domandare qualunque conosceva essere stato per il mondo
in che parte meglio si facessino gli uomini di quel mestiero, e particularmente il suo maestro. il quale gli rispose sempre di un medesimo tenore, ciò è che in firenze piú che altrove venivano gli uomini perfetti in tutte
l’arti, e specialmente nella pittura. atteso che in quella
città sono spronati gli uomini da tre cose: l’una, da ’l
biasimare che fanno molti e molto, per far quell’aria gli
ingegni liberi di natura, e non contentarsi universalmente dell’opere pur mediocri, ma sempre piú ad onore del
buono e del bello, che a rispetto del facitore considerarle; l’altra, che a volervi vivere bisogna essere industrioso,
il che non vuole dire altro che adoperare continuamente
l’ingegno et il giudizio et essere accorto e presto nelle
sue cose, e finalmente saper guadagnare, non avendo firenze paese largo et abbondante, di maniera che e’ possa dar le spese per poco a chi si sta, come dove si truova
del buono assai. la terza, che non può forse manco
dell’altre, è la ambizione che genera quell’aria, la quale
in tutte le persone che hanno spirito, non pur consente
che gli uomini voglino stare al pari, nonché restare in
dietro a chi e’ veggono essere uomini come sono essi,
benché gli riconoschino per maestri; ma gli sforza bene
spesso a desiderar tanto la propria grandezza, che se
non sono benigni di natura o savi, riescono mal dicenti,
ingrati e sconoscenti de’ benefizii. è ben vero che quando l’uomo vi ha imparato tanto che basti, volendo far al-







tro che vivere come gli animali giorno per giorno e desiderando farsi ricco, bisogna partirsi di quivi e vender
fuora la bontà delle opere sue e la riputazione di essa
città; come fanno i dottori quella del nostro studio. perché firenze fa de li artefici suoi quel che il tempo de le
sue cose; che fatte, se le disfa e se le consuma a poco a
poco. da questi avvisi dunque e dalle persuasioni di
molti altri mosso, venne pietro in fiorenza con animo di
farsi eccellente; e bene gli venne fatto, con ciò sia che al
suo tempo le cose della maniera sua furono tenute in
pregio grandissimo.
studiò sotto la disciplina d’andrea verrocchio, e le
prime sue figure furono fuor della porta al prato, in san
martino alle monache, oggi ruinato per le guerre; et in
camaldoli un san girolamo in muro allora molto stimato da’ fiorentini e con lode messo inanzi. venne in pochi anni in tanto credito, che de l’opre sue s’empiè non
solo fiorenza et italia, ma la francia, la spagna e molti
altri paesi, dove elle furono mandate. laonde, venute le
cose sue in riputazione e pregio grandissimo, cominciarono i mercanti a fare incetta di quelle, et a mandarle
fuori in diversi paesi, con utile e guadagno loro molto
eccessivo. lavorò alle donne di santa chiara una tavola
con un cristo morto, colorito tanto vago e nuovo di colori vivacissimi, che e’ confermò l’opinione degli artefici
dell’essere maraviglioso et eccellente; ma molto piú celebre e mirabile ne gli altri popoli, i quali vedendo la novità della maniera quasi moderna, con infinite lode lo
esaltarono. veggonsi in questa opera alcune bellissime
teste di vecchi, e similmente certe marie, che restate di
piagnere, considerano il morto con ammirazione e con
amore straordinario, oltra che egli vi fece un paese che
fu tenuto grandissimo. dicesi che francesco del pugliese volse dare a quelle monache tre volte tanti danari,
quanto elle avevano pagati a pietro, e farne far loro una
simile a quella, di sua man propia medesimamente, e







che elle non volsono acconsentire, percioché pietro disse che non arebbe creduto paragonarla. fuor della porta
a’ pinti, al convento de’ frati giesuati, oggi per l’assedio
di fiorenza mandato a terra, fece a un priore, molto suo
amico, di molte opere; delle quali ora sono rimaste quelle che furon fatte in tavola, ch’è un cristo nell’orto e gli
apostoli che dormono, ne’ quali mostrò pietro quanto
vaglia il sonno contra gli affanni et i dispiaceri, avendogli figurati dormire in attitudini molto agiate, con fresca
e leggiadra maniera condotto; et una tavola d’una pietà
in grembo alla nostra donna, con quattro figure intorno, non manco buona che tutte l’altre della maniera sua.
dove in grembo a nostra donna fece un cristo morto,
intirizzato come se e’ fusse stato tanto in croce, che lo
spazio et il freddo l’avessino ridotto cosí; e lo fece reggere e sostenere da san giovanni e dalla maddalena,
molto afflitti e piangenti la morte del signore. lavorò in
un’altra tavola un crocifisso con la maddalena, a’ piedi
san girolamo, san giovanni batista e ’l beato giovanni
colombino, fondatore di tal religione, con infinita diligenza. per il che, essendo da’ fiorentini molto commendate l’opre sue, a un priore di quel convento, che si dilettava dell’arte, in un primo chiostro fece in muro una
natività coi magi di minuta maniera, con vaghezza e pulitezza grande a perfetto fine condotta; dove era numero
infinito di teste variate, e ritratti di naturale non pochi,
fra i quali era la testa d’andrea del verrochio suo maestro. fece in detto cortile un fregio sopra gli archi delle
colonne, con teste quanto il vivo, molto ben condotte,
delle quali era una quella del priore tanto viva e di buona maniera lavorata, che fu giudicata da peritissimi artefici la miglior cosa che mai facesse pietro. fu fatto seguitare in uno altro chiostro, sopra la porta che andava in
refettorio, una storia, quando papa bonifazio conferma
l’abito al beato giovanni colombino, dove era in tale
storia una prospettiva bellissima che sfugiva, della quale







scienzia pietro oltra modo si dilettò e studiò continuamente. sotto a questo in un’altra storia cominciava la
natività di cristo con alcuni angeli e pastori, con freschissimo colorito, et aveva fatto sopra la porta d’uno
oratorio in convento, uno arco con tre mezze figure: la
nostra donna, san girolamo e ’l beato giovanni, con
tanta bontà della maniera sua, che de l’opere che in muro lavorò, quella era stimata la piú continuata in eccellenza. venne tanto famoso il grido di pietro, che fu sforzato dipignere a siena in san francesco una tavola
grande, che fu tenuta lodatissima, e similmente in quella
città in santo agostino un’altra, dentrovi un crocifisso
con alcuni santi. e poco dopo questo, a fiorenza nella
chiesa di san gallo fece una tavola di san girolamo in
penitenzia, che oggi è in san iacopo tra’ fossi, dove detti frati dimorano, vicino al canto de gli alberti. fu fattogli allogazione d’un cristo morto con san giovanni e la
madonna, sopra le scale della porta del fianco di san
pier maggiore, e lavorollo in maniera, che sendo stato
all’acqua et al vento, s’è conservato con quella freschezza, come se pur ora dalla man di pietro fosse finito. certamente i colori furono dalla intelligenza di pietro conosciuti, cosí il fresco come l’olio; onde obligo gli hanno
tutti i periti artefici, che per suo mezzo hanno cognizione de’ lumi che per le sue opere si veggono. in santa
croce in detta città, una pietà col morto cristo in collo,
e due figure che danno maraviglia a vedere, non la bontà
di quelle, ma il suo mantenersi sí viva e nuova di colori,
dipinti in fresco. gli fu allogato da bernardino de’ rossi
cittadin fiorentino un san sebastiano per mandarlo in
francia; e furono d’accordo del prezzo in cento scudi
d’oro; la quale opera fu venduta da bernardino al re di
francia quattro cento ducati d’oro. a valle ombrosa
dipinse una tavola per lo altar maggiore, e nella certosa
di pavia lavorò similmente una tavola a que’ frati. dipinse al cardinal caraffa di napoli nello piscopio una tavo-







la allo altar maggiore, dentrovi l’assunzione di nostra
donna e gli apostoli ammirati intorno al sepolcro. et
allo abbate simone de’ graziani al borgo a san sepolcro una tavola grande, la quale fece in fiorenza, che fu
portata in san gilio del borgo sulle spalle de’ facchini
con ispesa d’infinito numero di danari. mandò a bologna a san giovanni in monte una tavola con alcune figure ritte et una madonna in aria; perché talmente si
sparse la fama di pietro per italia e fuori, che e’ fu da sisto iiii pontefice con molta sua gloria condotto a roma
a lavorare nella cappella in compagnia de gli altri artefici
eccellenti; dove fece la storia di cristo quando dà le
chiavi a san pietro, in compagnia di don pietro della
gatta abate di san clemente di arezzo; e similmente la
natività e ’l battesimo di cristo, e ’l nascimento di mosè, quando dalla figliuola di faraone è ripescato nella
cestella. e nella medesima faccia dov’è l’altare, fece la
tavola in muro con l’assunzione della madonna, dove
ginocchioni ritrasse papa sisto. ma queste opere furono
mandate a terra per fare la facciata del giudicio del divin michele agnolo, al tempo di papa paolo iii. lavorò
una volta in torre borgia nel palazzo del papa con alcuni tondi, storie di cristo, e fogliami di chiaro oscuro, i
quali ebbero al suo tempo nome straordinario di essere
eccellenti. in roma medesimamente in san marco fece
una storia di due martiri allato al sacramento. le quali
opere gli misero in mano grandissima quantità di danari;
laonde risolutosi a non stare piú in roma, partitosene
con buon favore di tutta la corte, a perugia sua patria se
ne tornò, et in molti luoghi della città finí tavole e lavori
a fresco. e ritornato a fiorenza fece ne’ monaci di cestello una tavola di san bernardo, e nel capitolo un crocifisso con san benedetto e san bernardo, la nostra
donna e san giovanni. a san domenico da fiesole una
tavola, dentrovi una nostra donna con tre figure, fra le
quali è un san sebastiano lodatissimo. aveva pietro tan-







to lavorato e tanto gli abondava sempre da lavorare, che
e’ metteva in opera le medesime cose. et era talmente la
dottrina della arte sua ridotta a maniera, che e’ faceva a
tutte le figure una aria medesima. per il che, sendo venuto già michele agnolo buonarroti al suo tempo, molto desiderava grandemente pietro vedere le figure di
quello, per lo grido che gli davano gli artefici. e vedendosi occultare la grandezza di quel nome, che con sí
gran principio per tutto aveva acquistato, cercava molto,
con mordaci parole, offendere quelli che operavano. e
per questo meritò, oltre alcune brutture fattegli da gli
artefici, che michele agnolo in publico gli dicesse
ch’egli era goffo nell’arte. ma non potendo pietro comportare tanta infamia, al magistrato de gli otto tutti due
ne furono, e con assai suo poco onore vituperatolo, che
superbo era, michele agnolo si partí. avvenne che i frati de’ servi di fiorenza, avendo volontà di avere la tavola dello altar maggiore che fussi fatta da persona famosa,
mediante la partita di lionardo da vinci che se ne era
ito in francia, l’avevano renduta a filippino, et egli
quando n’ebbe fatto la metà d’una di due tavole che
v’andavano, passò di questa all’altra vita. onde i frati
per la fede che avevono in pietro, gli feciono allogazione
di tutto il lavoro. aveva filippino finito in quella tavola
dove egli faceva cristo deposto di croce, i niccodemi
che lo depongono; e pietro seguitò di sotto lo svenimento della nostra donna et alcune altre figure. andavano
in questa opera due tavole, che l’una voltava in verso il
coro de’ frati, e l’altra in verso il corpo della chiesa; dietro al coro si aveva a porre il diposto di croce, e dinanzi
l’assunzione di nostra donna, la qual pietro fece tanto
ordinaria, che fu messo il cristo deposto dinanzi, e l’assunzione dalla banda del coro. e queste oggi, per mettervi il tabernacolo del sacramento, sono state l’una e
l’altra levate via; e per la chiesa, messe in su certi altari, è
rimasto in quell’opera solamente sei quadri, dove sono







alcuni santi dipinti da pietro in certe nicchie. dicesi che
quando detta opera si scoperse poi fu da tutti i nuovi artefici assai biasmata. erasi pietro servito di quelle figure
ch’altre volte era usato mettere in opera, dove tentandolo gli amici suoi dicevano che affaticato non s’era e che
aveva tralasciato il buon modo dell’operare, e per avarizia e per non perder tempo era incorso in tale errore. ai
quali pietro rispondeva: «io ho messo in opera le figure
altre volte lodate da loro, e songli infinitamente piacciute; se ora gli dispiacciono e non le lodano, che ne posso
io?» ma coloro aspramente con sonetti e publiche villanie lo saettavano. onde egli, già vecchio partitosi da
fiorenza e tornatosi a perugia, condusse alcuni lavori a
fresco nel cambio di quella città, e cominciò un lavoro a
fresco pure di non poca importanza a castello della pieve. soleva pietro, sí come quello che di nessuno si fidava, mentre andava e veniva da castello della pieve a perugia, portare di molti danari addosso, anzi quanti
n’aveva; per il che alcuni aspettatolo lo rubbarono, e
raccomandandosi molto, gli lasciarono la vita per dio.
laonde egli, operando mezzi che pure n’aveva assai, infine della liberazione gran parte ne riebbe, ma fu per dolore vicino a morirsi.
era pietro persona di assai poca religione, e non si gli
puotè già mai far credere l’immortalità dell’anima, anzi
con parole accomodate al suo cervello di porfido, ostinatissimamente recusava ogni buona via. aveva ogni sua
speranza ne’ beni della fortuna, e per danari arebbe fatto ogni mal contratto. guadagnò infinite ricchezze, et in
fiorenza murò e comprò case, et in perugia et a castello
della pieve similmente acquistò molti beni stabili. tolse
per moglie una donna bellissima, et ebbene figliuoli, e
dillettossi molto ch’ella portasse leggiadre acconciature
in casa e fuori. e venuto in vecchiezza, d’anni lxxviii di
un mal di febbre continua finí la vita sua nel castello
della pieve, e da’ suoi parenti e figliuoli con pompa e







pianti infiniti onoratamente fu sepolto l’anno mdxxiiii.
né di poi è mancato chi gli abbia fatto questo epitaffio:
gratia si qva fvit pictvrae, si qva venvstas,
si vivax, ardens conspicvvsqve color,
omnia svb petri (fvit hic pervsinvs appelles)
divina refervnt emicvisse manv.
perpvlchre hic pinxit, miraqve ebvr arte polivit,
orbis qvae totvs vidit et obstvpvit.

fece molti maestri di quella maniera, ma uno fra tutti
eccedè, che datosi a piú onorati studi di gran lunga vinse
il maestro, e fu questo il miracoloso raffaello sanzio da
urbino, il quale molti anni lavorò con pietro in compagnia di giovanni de’ santi suo padre; il pinturicchio pittor perugino, che sempre tenne la maniera di pietro;
rocco zoppo fiorentino, il monte varchi pittore, baccio ubertini et il suo fratello fiorentini, gerino pistolese
pittore e niccolò soggi fiorentino, il quale in roma lavorò il quadro di santa prassedia et a prato fece la tavola della madonna delle carceri, e si mise ad abitare in
arezzo, dove fece una storia nella madonna delle lagrime vicino a una volta della minor tribuna, e nel medesimo luogo lavorò una tavola della natività et altre opere
infinite in quella città et altrove. attese continovamente
alla prospettiva, et in quella città visse e morí. lasciò
pietro ereditaria la pittura d’una maniera vaga et onorata di colori, cosí nel fresco come all’olio, e durò tal cosa
per italia a imitarsi fino che venne la maniera di michele
agnolo buonarroti. e’ mostrò a gli artefici che chi lavora continuo e non a ghiribizzi, lascia opere, nome, facultà et amici.

il fine della ii parte







proemio della terza parte delle vite
veramente grande augumento fecero alle arti, nella
architettura, pittura e scultura quelli eccellenti maestri
che noi abbiamo descritti sin qui, nella seconda parte di
queste vite, aggiugnendo alle cose de’ primi regola, ordine, misura, disegno e maniera, se non in tutto perfettamente, tanto almanco vicino al vero, che i terzi di chi
noi ragioneremo da qui avanti, poterono mediante quel
lume sollevarsi e condursi a la somma perfezzione, dove
abbiam le cose moderne di maggior pregio e piú celebrate. ma perché piú chiaro ancor si conosca la qualità
del miglioramento che ci hanno fatto i predetti artefici,
non sarà certo fuori di proposito dichiarare in poche parole i cinque aggiunti che io nominai, e discorrer succintamente donde sia nato quel vero buono che, superato il
secolo antico, fa il moderno sí glorioso. fu adunque la
regola nella architettura il modo del misurare delle anticaglie, osservando le piante de gli edificii antichi nelle
opere moderne; l’ordine fu il dividere l’un genere da
l’altro, sí che toccasse ad ogni corpo le membra sue, e
non si cambiassero piú tra loro il dorico, lo ionico, il corinzio et il toscano; e la misura fu universale, sí nella architettura, come nella scultura, fare i corpi delle figure
retti, diritti e con le membra organizzati parimente; et il
simile nella pittura. il disegno fu lo imitare il piú bello
della natura in tutte le figure, cosí scolpite come dipinte,
la qual parte viene da lo avere la mano e l’ingegno che
rapporti tutto quello che vede l’occhio in sul piano, o disegni o in su fogli o tavola o altro piano, giustissimo et a
punto; e cosí di rilievo nella scultura; la maniera venne
poi la piú bella, da l’avere messo in uso il frequente ritrarre le cose piú belle, e da quel piú bello, o mani o teste o corpi o gambe, agiugnerle insieme e fare una figura
di tutte quelle bellezze che piú si poteva; e metterla in







uso in ogni opera per tutte le figure, che per questo se
dice ella essere bella maniera.
queste cose non l’aveva fatte giotto, né que’ primi
artefici, se bene eglino avevano scoperto i principii di
tutte queste difficultà, e toccatele in superficie, come nel
disegno, piú vero che e’ non era prima e piú simile alla
natura, e cosí l’unione de’ colori et i componimenti delle
figure nelle storie e molte altre cose, de le quali a bastanza s’è ragionato. ma se ben i secondi augumentarono
grandemente a queste arti tutte le cose dette di sopra, elle non erano però tanto perfette, che elle finissino di
agiugnere a l’intero della perfezzione. mancandoci ancora nella regola una licenzia che, non essendo di regola,
fusse ordinata nella regola e potesse stare senza fare
confusione o guastare l’ordine, il quale aveva di bisogno
di una invenzione copiosa di tutte le cose e d’una certa
bellezza continuata in ogni minima cosa, che mostrasse
tutto quell’ordine con piú ornamento. nelle misure
mancava uno retto giudizio, che senza che le figure fussino misurate avessero in quelle grandezze, ch’elle eran
fatte, una grazia che eccedesse la misura. nel disegno
non v’erano gli estremi del fine suo, perché se bene e’ facevano un braccio tondo et una gamba diritta, non era
ricerca con muscoli con quella facilità graziosa e dolce,
che apparisse fra ’l vedi e non vedi, come fanno la carne
e le cose vive: ma elle erano crude e scorticate, che faceva difficultà a gli occhi e durezza nella maniera, alla quale mancava una legiadria di fare svelte e graziose tutte le
figure e massime le femmine et i putti con le membra
naturali come a gli uomini, ma ricoperte di quelle grassezze e carnosità, che non siano goffe come li naturali,
ma artefiziate dal disegno e dal giudizio.
vi mancavano ancora la copia de’ belli abiti, la varietà
di tante bizzarrie, la vaghezza de’ colori, la universalità
ne’ casamenti e la lontananza e varietà ne’ paesi. et avvegna che molti di loro cominciassino come andrea







verrocchio, antonio del pollaiuolo e molti altri piú moderni, a cercare di fare le loro figure piú studiate, e che
ci apparisse dentro maggior disegno, con quella imitazione piú simile e piú a punto alle cose naturali, non di
meno e’ non v’era il tutto ancora, che ci fussi una sicurtà
piú certa, ch’eglino andavano inverso il buono e ch’elle
fussino però approvate secondo l’opere de gli antichi,
come si vide quando il verrocchio rifece le gambe e le
braccia di marmo al marsia di casa medici in firenze,
mancando loro pure una fine et una estrema perfezzione
ne’ piedi, ancora che il tutto delle membra sia accordato
con l’antico et abbia una certa corrispondenzia giusta
nelle misure. che s’eglino avessino avuto quelle minuzie
de i fini, che sono la perfezzione et il fiore dell’arte,
arebbono avuto ancora una gagliardezza risoluta
nell’opere loro e ne sarebbe conseguito la leggiadria et
una pulitezza e somma grazia, che non ebbono, ancora
che vi sia lo stento della diligenzia, che son quelli che
danno gli stremi dell’arte nelle belle figure, o di rilievo o
dipinte. quella fine e quel certo che che ci mancava,
non lo potevan mettere cosí presto in atto, avvenga che
lo studio insecchisce la maniera, quando egli è preso per
terminare i fini in quel modo. bene lo trovaron poi dopo
loro gli altri, nel veder cavar fuora di terra certe anticaglie citate da plinio de le piú famose: il lacoonte, l’ercole et il torso grosso di belvedere, cosí la venere, la
cleopatra, lo apollo et infinite altre, le quali nella lor
dolcezza e nelle lor asprezze con termini carnosi e cavati
da le maggior bellezze del vivo, con certi atti, che non in
tutto si storcono, ma si vanno in certe parti movendo, si
mostrano con una graziosissima grazia. e furono cagione di levar via una certa maniera secca e cruda e tagliente, che per lo soverchio studio avevano lasciata in questa
arte pietro della francesca, lazzaro vasari, alesso baldovinetti, andrea dal castagno, pesello, ercole ferrarese, giovan bellini, cosimo rosselli, l’abate di san cle-







mente, domenico del ghirlandaio, sandro botticello,
andrea mantegna, filippo e luca signorello; i quali per
sforzarsi cercavano fare l’impossibile dell’arte con le fatiche e massime ne gli scorti e nelle vedute spiacevoli
che, sí come erano a loro dure a condurle, cosí erano
aspre e difficili a gli occhi di chi le guardava. et ancora
che la maggior parte fussino ben disegnate e senza errori, vi mancava pure uno spirito di prontezza che non ci
si vede mai, et una dolcezza ne’ colori unita, che la cominciò ad usare nelle cose sue il francia bolognese e
pietro perugino. et i popoli nel vederla corsero come
matti a questa bellezza nuova e piú viva, parendo loro
assolutamente che e’ non si potesse già mai far meglio.
ma lo errore di costoro dimostrarono poi chiaramente le opere di lionardo da vinci, il quale, dando principio a quella terza maniera che noi vogliamo chiamare la
moderna, oltra la gagliardezza e bravezza del disegno, et
oltra il contraffare sottilissimamente tutte le minuzie
della natura cosí appunto come elle sono, con buona regola, migliore ordine, retta misura, disegno perfetto e
grazia divina, abbondantissimo di copie e profondissimo di arte, dette veramente alle sue figure il moto et il
fiato. seguitò dopo lui, ancora che alquanto lontano,
giorgione da castelfranco, il quale sfumò le sue pitture
e dette una terribil movenzia a certe cose, come è una
storia nella scuola di san marco a venezia, dove è un
tempo torbido che tuona, e trema il dipinto, e le figure
si muovono e si spiccano da la tavola, per una certa
oscurità di ombre bene intese. né meno di costui dette
alle sue pitture forza, rilievo, dolcezza e grazia ne’ colori
fra’ bartolomeo di san marco. ma piú di tutti il graziosissimo raffaello da urbino, il quale studiando le fatiche
de’ maestri vecchi e quelle de’ moderni, prese da tutti il
meglio, e fattone raccolta, arricchí l’arte della pittura di
quella intera perfezzione, che ebbero anticamente le figure di apelle e di zeusi e piú, se si potessi dire o mo-







strare l’opere di quelli a questo paragone. laonde la natura restò vinta da i suoi colori, e l’invenzione era in lui
sí facile e propria quanto può giudicare chi vede le storie sue, le quali sono simili alli scritti, mostrandoci in
quelle i siti simili e gli edificii, cosí come nelle genti nostrali e strane, le cere e gli abiti, secondo che egli ha voluto: oltra il dono della grazia delle teste, giovani, vecchi
e femmine, riservando alle modeste la modestia, alle lascive la lascivia et a i putti ora i vizii ne gli occhi et ora i
giuochi nelle attitudini. e cosí i suoi panni piegati, né
troppo semplici, né intrigati, ma con una guisa che
paion veri. seguí in queta maniera, ma piú dolce di colorito e non tanta gagliarda andrea del sarto, il qual si
può dire che fusse raro, perché l’opere sue son senza errori. né si può esprimere le leggiadrissime vivacità vive
che fece nelle opere sue antonio da correggio, sfilando
i suoi capelli con un modo, non di quella maniera fine
che facevano gli innanzi a lui, ch’era difficile, tagliente e
secca, ma d’una piumosità morbidi, che si scorgevano le
fila nella facilità del farli, che parevano d’oro e piú belli
che i vivi, i quali restano vinti da i suoi coloriti.
il simile fece francesco parmigiano suo creato, il quale in molte parti di grazia e di ornamenti e di bella maniera lo avanzò, come si vede in molte pitture sue, le
quali ridano nel viso e de gli occhi veggono vivacissimamente, scorgendosi il batter de’ polsi, come piú piacque
al suo pennello. ma chi considererà l’opere delle facciate di polidoro e di maturino, vedrà le figure far que’ gesti che l’impossibile non può fare, e stupirà come e’ si
possa non ragionare con la lingua ch’è facile, ma esprimere col pennello le terribilissime invenzioni messe da
loro in opera con tanta pratica e destrezza, rappresentando i fatti de’ romani come e’ furono propriamente. e
quanti ce ne sono stati che hanno dato vita alle loro figure coi colori ne’ morti? come il rosso, fra’ sebastiano,
giulio romano, perin del vaga, perché de’ vivi, che per







se medesimo son notissimi, non accade qui ragionare.
ma quello che fra i morti e vivi porta la palma e trascende e ricuopre tutti è il divino michel agnolo buonarroti
il qual non solo tien il principato di una di queste arti,
ma di tutte tre insieme. costui supera e vince non solamente tutti costoro, che hanno quasi che vinto già la natura, ma quelli stessi famosissimi antichi, che sí lodatamente fuor d’ogni dubbio la superarono: et unico
giustamente si trionfa di quegli, di questi e di lei, non
imaginandosi appena quella cosa alcuna sí strana e tanto
difficile, che egli con la virtú del divinissimo ingegno
suo, mediante la industria, il disegno, l’arte, il giudizio e
la grazia, di gran lunga non la trapassi. e non solo nella
pittura e ne’ colori, sotto il qual genere si comprendono
tutte le forme e tutti i corpi retti e non retti, palpabili et
impalpabili, visibili e non visibili, ma nella estrema rotonditade ancora de’ corpi: e con la punta del suo scarpello e de le fatiche di cosí bella e fruttifera pianta son
distesi già tanti rami e sí onorati, che oltra lo aver pieno
il mondo in sí disusata foggia de’ piú saporiti frutti che
siano, hanno ancora dato l’ultimo termine a queste tre
nobilissime arti con tanta e sí maravigliosa perfezzione,
che ben si può dire e sicuramente, le sue statue in qual si
voglia parte di quelle, esser piú belle assai che le antiche.
conoscendosi nel mettere a paragone teste, mani, braccia e piedi formati da l’uno e da l’altro, rimanere in quelle di costui un certo fondamento piú saldo, una grazia
piú interamente graziosa et una molto piú assoluta perfezzione, condotta con una certa difficultà sí facile nella
sua maniera, che egli è impossibile mai veder meglio. il
che medesimamente per consequenzia si può credere de
le sue pitture. le quali, se per adventura ci fussero di
quelle famosissime greche o romane da poterle a fronte
a fronte paragonare, tanto resterebbono in maggior pregio e piú onorate, quanto piú appariscono le sue sculture superiori a tutte le antiche. ma se tanto sono da noi







ammirati que’ famosissimi, che provocati con sí eccessivi premii e con tanta felicità, diedero vita alle opere loro,
quanto doviamo noi maggiormente celebrare e mettere
in cielo questi rarissimi ingegni, che non solo senza premii, ma in una povertà miserabile fanno frutti sí preziosi? credasi et affermisi adunque che se in questo nostro
secolo fusse la giusta remunerazione, si farebbono senza
dubbio cose piú grandi e molto migliori che non fecero
mai gli antichi. ma lo avere a combattere piú con la fame
che con la fama, tien sotterrati i miseri ingegni, né gli lascia (colpa e vergogna di chi sollevare gli potrebbe e non
se ne cura) farsi conoscere. e tanto basti a questo proposito, essendo tempo di oramai tornare a le vite, trattando distintamente di tutti quegli che hanno fatto opere celebrate in questa terza maniera: il principio della
quale fu lionardo da vinci, dal quale appresso cominceremo.
il fine del proemio







lionardo da vinci
pittore e scultore fiorentino
grandissimi doni si veggono piovere da gli influssi
celesti ne’ corpi umani molte volte naturalmente; e sopra naturali talvolta strabocchevolmente accozzarsi in
un corpo solo bellezza, grazia e virtú, in una maniera
che dovunque si volge quel tale, ciascuna sua azzione è
tanto divina, che lasciandosi dietro tutti gli altri uomini,
manifestamente si fa conoscere per cosa (come ella è)
largita da dio, e non acquistata per arte umana. questo
lo videro gli uomini in lionardo da vinci, nel quale oltra la bellezza del corpo, non lodata mai a bastanza, era
la grazia piú che infinita in qualunque sua azzione; e tanta e sí fatta poi la virtú, che dovunque lo animo volse
nelle cose difficili, con facilità le rendeva assolute. la
forza in lui fu molta e congiunta con la destrezza, l’animo e ’l valore sempre regio e magnanimo. e la fama del
suo nome tanto s’allargò, che non solo nel suo tempo fu
tenuto in pregio, ma pervenne ancora molto piú ne’ posteri dopo la morte sua. e veramente il cielo ci manda
talora alcuni che non rappresentano la umanità sola, ma
la divinita istessa, acciò da quella come da modello, imitandolo, possiamo accostarci con l’animo e con l’eccellenzia dell’intelletto alle parti somme del cielo. e per
esperienza si vede quegli che con qualche studio accidentale si volgono a seguire l’orme di questi mirabili spiriti, se punto sono dalla natura aiutati, quando il medesimo non sono che essi, tanto almanco s’accostano a le
divine opere loro, che participano di quella divinità.
adunque mirabile e celeste fu lionardo, nipote di ser
piero da vinci, che veramente bonissimo zio e parente
gli fu, nell’aiutarlo in giovanezza. e massime nella erudizione e principii delle lettere, nelle quali egli arebbe fatto profitto grande, se egli non fusse stato tanto vario et







instabile. percioché egli si mise a imparare molte cose e,
cominciate, poi l’abbandonava. ecco nell’abbaco egli in
pochi mesi che e’ v’attese, fece tanto acquisto, che movendo di continuo dubbi e difficultà al maestro che gli
insegnava, bene spesso lo confondeva. dette alquanto
d’opera alla musica, ma tosto si risolvé a imparare a sonare la lira, come quello che da la natura aveva spirito
elevatissimo e pieno di leggiadria, onde sopra quella
cantò divinamente allo improviso. nondimeno, benché
egli a sí varie cose attendesse, non lasciò mai il disegnare
et il fare di rilievo, come cose che gli andavano a fantasia
piú d’alcun’altra. veduto questo ser piero, e considerato la elevazione di quello ingegno, preso un giorno alcuni de’ suoi disegni, gli portò ad andrea del verrocchio,
che era molto amico suo, e lo pregò strettamente che gli
dovesse dire se lionardo, attendendo al disegno, farebbe alcun profitto. stupí andrea nel vedere il grandissimo principio di lionardo, e confortò ser piero che lo
facessi attendere, onde egli ordinò con lionardo che e’
dovesse andare a bottega di andrea. il che lionardo fece volentieri oltre a modo. e non solo esercitò una professione, ma tutte quelle ove il disegno si interveniva. et
avendo uno intelletto tanto divino e maraviglioso, che
essendo bonissimo giometra, non solo operò nella scultura e nell’architettura, ma la professione sua volse che
fosse la pittura. mostrò la natura nelle azzioni di lionardo tanto ingegno, che ne’ suo’ ragionamenti faceva con
ragioni naturali tacere i dotti. fu pronto et arguto, e con
una perfetta arte di persuasione mostrava le difficultà
del suo ingegno, che nelle cose de’ numeri faceva muovere i monti, tirava i pesi, e fra le altre parole mostrava
volere alzare il tempio di san giovanni di fiorenza e
sottomettervi le scalee, senza ruinarlo, e con sí forti ragioni lo persuadeva, che pareva possibile, quantunque
ciascuno, poi che e’ si era partito, conoscesse per se medesimo la impossibilità di cotanta impresa. era tanto







piacevole nella conversazione che tirava a sé gli animi
delle genti. e non avendo egli, si può dir, nulla e poco
lavorando, del continuo tenne servitori e cavalli, de’
quali si dilettò molto, e particularmente di tutti gli altri
animali, i quali con grandissimo amore e pazienzia sopportava e governava. e mostrollo che spesso passando
da i luoghi dove si vendevano uccelli, di sua mano cavandoli di gabbia e pagatogli a chi li vendeva il prezo
che n’era chiesto, li lasciava in aria a volo, restituendoli
la perduta libertà. laonde volse la natura tanto favorirlo, che dovunque e’ rivolse il pensiero, il cervello e l’animo, mostrò tanta divinità nelle cose sue, che nel dare la
perfezzione, di prontezza, vivacità, bontade, vaghezza e
grazia, nessuno altro mai gli fu pari.
trovasi che lionardo per l’intelligenzia de l’arte cominciò molte cose e nessuna mai ne finí, parendoli che
la mano aggiugnere non potesse alla perfezzione de l’arte ne le cose, che egli si imaginava, con ciò sia che si formava nella idea alcune difficultà tanto maravigliose, che
con le mani, ancora che elle fussero eccellentissime, non
si sarebbono espresse mai. e tanti furono i suoi capricci,
che filosofando de le cose naturali, attese a intendere la
proprietà delle erbe, continuando et osservando il moto
del cielo, il corso de la luna e gli andamenti del sole. per
il che fece ne l’animo un concetto sí eretico, che e’ non
si accostava a qualsivoglia religione, stimando per avventura assai piú lo esser filosofo che cristiano.
acconciossi per via di ser piero suo zio nella sua fanciullezza a l’arte con andrea del verocchio, il quale faccendo una tavola dove san giovanni battezzava cristo,
lionardo lavorò uno angelo, che teneva alcune vesti; e
benché fosse giovanetto, lo condusse di tal maniera, che
molto meglio de le figure d’andrea stava l’angelo di lionardo. il che fu cagione ch’andrea mai piú non volle
toccare colori, sdegnatosi che un fanciullo ne sapesse
piú di lui. li fu allogato per una portiera, che si aveva a







fare in fiandra d’oro e di seta tessuta, per mandare al re
di portogallo un cartone d’adamo e d’eva, quando nel
paradiso terrestre peccano: dove col pennello fece lionardo di chiaro e scuro lumeggiato di biacca un prato di
erbe infinite con alcuni animali, che invero può dirsi che
in diligenza e naturalità al mondo divino ingegno far
non la possa sí simile.
quivi è il fico oltra lo scortar de le foglie e le vedute
de’ rami, condotto con tanto amor, che l’ingegno si smarisce solo a pensare come uno uomo possa avere tanta
pacienzia. èvvi ancora un palmizio, che ha la rotondità
de le ruote de la palma lavorate con sí grande arte e maravigliosa, che altro che la pazienzia e l’ingegno di lionardo non lo poteva fare. la quale opera altrimenti non
si fece: onde il cartone è oggi in fiorenza nella felice casa del magnifico ottaviano de’ medici donatogli, non
ha molto, dal zio di lionardo. dicesi che ser piero da
vinci zio di lionardo, essendo alla villa, fu ricercato domesticamente da un suo contadino, il quale d’un fico da
lui tagliato in su ’l podere, aveva di sua mano fatto una
rotella, che a fiorenza gnene facesse dipignere, e che
egli contentissimo e volentieri lo fece, sendo molto pratico il villano nel pigliare uccelli e ne le pescagioni, e servendosi grandemente di lui ser piero a questi esercizii.
laonde fattala condurre a firenze, senza altrimenti dire
a lionardo di chi ella si fosse, lo ricercò che egli vi dipignesse suso qualche cosa. lionardo, arrecatosi un giorno tra le mani questa rotella, veggendola torta, mal lavorata e goffa, la dirizzò col fuoco, e datala a un torniatore,
di rozza e goffa che ella era, la fece ridurre delicata e pari. et appresso ingessatala et acconciatala a modo suo,
cominciò a pensare quello che vi si potesse dipignere su,
che avesse a spaventare chi le venisse contra, rappresentando lo effetto stesso che la testa già di medusa. portò
dunque lionardo per questo effetto ad una sua stanza,
dove non entrava se non e’ solo, lucertole, ramarri, grilli,







serpi, farfalle, locuste, nottole et altre strane spezie di simili animali: da la moltitudine de’ quali, variamente
adattata insieme, cavò uno animalaccio molto orribile e
spaventoso, il quale avvelenava con l’alito e faceva l’aria
di fuoco. e quello fece uscire d’una pietra scura e spezzata, buffando veleno da la gola aperta, fuoco da gli occhi e fumo dal naso sí stranamente, che e’ pareva monstruosa et orribil cosa. e penò tanto a farla, che in quella
stanza era il morbo de gli animali morti troppo crudele,
ma non sentito da lionardo, per il grande amore che e’
portava alla arte. finita questa opera, che piú non era ricerca né dal villano né dal zio, lionardo gli disse che ad
ogni sua comodità mandasse per la rotella, che quanto a
lui era finita. andato dunque ser piero una mattina a la
stanza per la rotella e picchiato alla porta, lionardo gli
aperse, dicendo che aspettasse un poco; e ritornatosi
nella stanza acconciò la rotella al lume in su ’l leggio et
assettò la finestra, che facesse lume abbacinato, poi lo
fece passar dentro a vederla. ser piero nel primo aspetto, non pensando alla cosa, subitamente si scosse, non
credendo che quella fosse rotella, né manco dipinto quel
figurato che e’ vi vedeva. e tornando col passo a dietro,
lionardo lo tenne, dicendo: «questa opera serve per
quel che ella è fatta: pigliatela dunque e portatela, ché
questo è il fine, che dell’opere s’aspetta». parse questa
cosa piú che miracolosa a ser piero, e lodò grandissimamente il capriccioso discorso di lionardo; poi comperata tacitamente da un merciaio una altra rotella dipinta
d’un cuore trapassato da uno strale, la donò al villano
che ne li restò obligato sempre mentre che e’ visse. appresso vendé ser piero quella di lionardo secretamente
in fiorenza a certi mercatanti, cento ducati. et in breve
ella pervenne a le mani di francesco duca di milano,
vendutagli ccc ducati da detti mercatanti.
fece poi lionardo una nostra donna in un quadro,
ch’era appresso papa clemente vii, molto eccellente. e







fra l’altre cose che v’erano fatte, contrafece una caraffa
piena d’acqua con alcuni fiori dentro, dove oltra la maraviglia della vivezza, aveva imitato la rugiada dell’acqua
sopra, sí che ella pareva piú viva che la vivezza. ad antonio segni, suo amicissimo, fece in su un foglio un nettuno condotto cosí di disegno con tanta diligenzia, che
e’ pareva del tutto vivo. vedevasi il mare turbato et il
carro suo tirato da’ cavalli marini con le fantasime, l’orche, et i noti et alcune teste di dèi marini bellissime. il
quale disegno fu donato da fabio suo figliuolo a m<esser> giovanni gaddi, con questo epigramma:
pinxit virgilivs neptvnvm, pinxit homervs
dvm maris vndisoni per vada flectit eqvos.
mente qvidem vates illvm conspexit vterqve
vincivs ast oculis, ivreqve vincit eos.

fu condotto a milano con gran riputazione lionardo
a ’l duca francesco, il quale molto si dilettava del suono
de la lira, perché sonasse: e lionardo portò quello strumento, ch’egli aveva di sua mano fabricato d’argento
gran parte, accioché l’armonia fosse con maggior tuba e
piú sonora di voce. laonde superò tutti i musici, che
quivi erano concorsi a sonare; oltra ciò fu il migliore dicitore di rime a l’improviso del tempo suo. sentendo il
duca i ragionamenti tanto mirabili di lionardo, talmente s’innamorò de le sue virtú, che era cosa incredibile. e
pregatolo, gli fece fare in pittura una tavola d’altare,
dentrovi una natività che fu mandata dal duca a l’imperatore. fece ancora in milano ne’ frati di san domenico
a santa maria de le grazie un cenacolo, cosa bellissima
e maravigliosa, et alle teste de gli apostoli diede tanta
maestà e bellezza, che quella del cristo lasciò imperfetta, non pensando poterle dare quella divinità celeste,
che a l’imagine di cristo si richiede. la quale opera, ri-







manendo cosí per finita, è stata da i milanesi tenuta del
continuo in grandissima venerazione, e da gli altri forestieri ancora, atteso che lionardo si imaginò e riuscigli
di esprimere quel sospetto che era entrato ne gli apostoli, di voler sapere chi tradiva il loro maestro. per il
che si vede nel viso di tutti loro l’amore, la paura e lo
sdegno, o ver il dolore, di non potere intendere lo animo
di cristo. la qual cosa non arreca minor maraviglia, che
il conoscersi allo incontro l’ostinazione, l’odio e ’l tradimento in giuda, senza che ogni minima parte dell’opera
mostra una incredibile diligenzia. avvenga che insino
nella tovaglia è contraffatto l’opera del tessuto, d’una
maniera che la rensa stessa non mostra il vero meglio.
la nobiltà di questa pittura, sí per il componimento,
sí per essere finita con una incomparabile diligenzia, fece venir voglia al re di francia di condurla nel regno,
onde tentò per ogni via, se ci fussi stato architetti, che
con travate di legnami e di ferri, l’avessino potuta armare di maniera, che ella si fosse condotta salva; senza considerare a spesa che vi si fusse potuta fare, tanto la desiderava. ma l’esser fatta nel muro, fece che sua maestà se
ne portò la voglia, et ella si rimase a’ milanesi. mentre
che egli attendeva a questa opera propose al duca fare
un cavallo di bronzo di maravigliosa grandezza, per
mettervi in memoria l’imagine del duca. e tanto grande
lo cominciò e riuscí, che condur non si poté mai. ècci
opinione che lionardo, come dell’altre cose sue faceva,
lo cominciasse perché non si finisse; perché, sendo di
tanta grandezza in volerlo gettar d’un pezzo, lo cominciò, acciò fosse difficultà di condurlo a perfezzione.
venne al suo tempo in milano il re di francia; onde pregato lionardo di far qualche cosa bizzarra, fece un lione, che caminò parecchi passi, poi s’aperse il petto e
mostrò tutto pien di gigli. prese in milano salaí milanese per suo creato, il quale era vaghissimo di grazia e di
bellezza, avendo begli capegli, ricci et inanellati, de’







quali lionardo si dilettò molto; et a lui insegnò molte
cose dell’arte, e certi lavori che in milano si dicono essere di salaí, furono ritocchi da lionardo.
ritornò a fiorenza, dove trovò che i frati de’ servi
avevano allogato a filippino l’opere della tavola dello altar maggiore della nunziata; per il che fu detto da lionardo che volentieri avrebbe fatto una simil cosa. onde
filippino inteso ciò, come gentil persona ch’egli era, se
ne tolse giú; et i frati perché lionardo la dipignesse, se
lo tolsero in casa, facendo le spese a·llui et a tutta la sua
famiglia. e cosí li tenne in pratica lungo tempo, né mai
cominciò nulla. in questo mezzo fece un cartone dentrovi una nostra donna et una santa anna, con un cristo,
la quale non pure fece maravigliare tutti gli artefici, ma
finita ch’ella fu, nella stanza durarono duoi giorni di andare a vederla gli uomini e le donne, i giovani et i vecchi,
come si va a le feste solenni, per vedere le maraviglie di
lionardo, che fecero stupire tutto quel popolo. perché
si vedeva nel viso di quella nostra donna tutto quello
che di semplice e di bello può con semplicità e bellezza
dare grazia a una madre di cristo; volendo mostrare
quella modestia e quella umiltà che in una vergine contentissima di allegrezza del vedere la bellezza del suo figliuolo, che con tenerezza sosteneva in grembo; e mentre che ella con onestissima guardatura a basso scorgeva
un santo giovanni piccol fanciullo che si andava trastullando con un pecorino, non senza un ghigno d’una santa anna che, colma di letizia, vedeva la sua progenie terrena esser divenuta celeste. considerazioni veramente
dallo intelletto et ingegno di lionardo. ritrasse la ginevra d’amerigo benci, cosa bellissima; et abbandonò il
lavoro a’ frati, i quali lo ritornarono a filippino, il quale
sopravenuto egli ancora dalla morte non lo poté finire.
prese lionardo a fare per francesco del giocondo il ritratto di mona lisa sua moglie; e quattro anni penatovi
lo lasciò imperfetto, la quale opera oggi è appresso il re







francesco di francia in fontanableo; nella qual testa chi
voleva vedere quanto l’arte potesse imitar la natura, agevolmente si poteva comprendere, perché quivi erano
contrafatte tutte le minuzie che si possono con sottigliezza dipignere. avvenga che gli occhi avevano que’
lustri e quelle acquitrine che di continuo si veggono nel
vivo, et intorno a essi erano tutti que’ rossigni lividi et i
peli, che non senza grandissima sottigliezza si posson fare. le ciglia per avervi fatto il modo del nascere i peli
nella carne, dove piú folti e dove piú radi, e girare secondo i pori della carne, non potevano essere piú naturali. il naso, con tutte quelle belle aperture rossette e tenere, si vedeva essere vivo. la bocca, con quella sua
sfenditura con le sue fini unite dal rosso della bocca con
la incarnazione del viso, che non colori ma carne pareva
veramente. nella fontanella della gola, chi intentissimamente la guardava, vedeva battere i polsi: e nel vero si
può dire che questa fussi dipinta d’una maniera da far
tremare e temere ogni gagliardo artefice e sia qual si
vuole. usòvi ancora questa arte, che essendo mona lisa
bellissima, teneva mentre che la ritraeva, chi sonasse o
cantasse, e di continuo buffoni che la facessino stare allegra, per levar via quel malinconico che suol dare spesso la pittura a i ritratti che si fanno. et in questo di lionardo vi era un ghigno tanto piacevole che era cosa piú
divina che umana a vederlo, et era tenuta cosa maravigliosa, per non essere il vivo altrimenti.
per la eccellenzia dunque delle opere di questo divinissimo artefice, era tanto cresciuta la fama sua, che tutte le persone che si dilettavano de l’arte, anzi la stessa
città intera intera desiderava che egli le lasciasse qualche
memoria. e ragionavasi per tutto di fargli fare qualche
opera notabile e grande, donde il publico fusse ornato
et onorato di tanto ingegno, grazia e giudizio, quanto
nelle cose di lionardo si conosceva. e tra il gonfalonieri
et i cittadini grandi si praticò che, essendosi fatta di nuo-







vo la gran sala del consiglio, vi si dovesse dargli a dipignere qualche opera bella; e cosí da piero soderini gonfaloniere allora di giustizia, gli fu allogata la detta sala.
per il che volendola condurre lionardo, cominciò un
cartone alla sala del papa, luogo in santa maria novella,
dentrovi la storia di niccolò piccinino capitano del duca filippo di milano, nel quale disegnò un groppo di cavalli che combattevano una bandiera, cosa che eccellentissima e di gran magisterio fu tenuta per le
mirabilissime considerazioni che egli ebbe nel far quella
fuga. percioché in essa non si conosce meno la rabbia, lo
sdegno e la vendetta ne gli uomini che ne’ cavalli; tra’
quali due, intrecciatisi con le gambe dinanzi, non fanno
men vendetta coi denti che si faccia chi gli cavalca nel
combattere detta bandiera, dove appiccato le mani un
soldato, con la forza delle spalle, mentre mette il cavallo
in fuga, rivolto egli con la persona, agrappato l’aste dello
stendardo, per sgusciarlo per forza delle mani di quattro, che due lo difendono con una mano per uno, e l’altra in aria con le spade tentano di tagliar l’aste; mentre
che un soldato vecchio con un berretton rosso gridando
tiene una mano nell’aste, e con l’altra inalberato una
storta, mena con stizza un colpo per tagliar tutte a due le
mani a coloro, che con forza digrignando i denti, tentano con fierissima attitudine di difendere la loro bandiera; oltra che in terra fra le gambe de’ cavagli v’è dua figure in iscorto, che combattendo insieme, mentre uno
in terra ha sopra uno soldato, che alzato il braccio quanto può, con quella forza maggiore gli mette alla gola il
pugnale, per finirgli la vita, e quello altro con le gambe e
con le braccia sbattuto, fa ciò che egli può per non volere la morte. né si può esprimere il disegno che lionardo
fece negli abiti de’ soldati variatamente variati da lui; simile i cimieri e gli altri ornamenti, senza la maestria incredibile che egli mostrò nelle forme e lineamenti de’ cavagli: i quali lionardo meglio ch’altro maestro fece, di







bravura, di muscoli e di garbata bellezza. la notomia di
essi scorticandoli disegnò insieme con quella de gli uomini, e l’una e l’altra ridusse alla vera luce moderna. dicesi che per disegnare il detto cartone fece uno edifizio
artificiosissimo, che stringendolo, s’alzava, et allargandolo, s’abbassava. et imaginandosi di volere a olio colorire in muro, fece una composizione d’una mistura sí
grossa, per lo incollato del muro, che continuando a dipignere in detta sala, cominciò a colare, di maniera che
in breve tempo abbandonò quella. aveva lionardo
grandissimo animo et in ogni sua azzione era generosissimo. dicesi che andando al banco per la provisione,
ch’ogni mese da piero soderini soleva pigliare, il cassiere gli volse dare certi cartocci di quattrini, et egli non li
volse pigliare, rispondendogli: «io non sono dipintore
da quattrini». essendo incolpato d’aver giuntato, da
piero soderini fu mormorato contra di lui; perché lionardo fece tanto con gli amici suoi, che ragunò i danari e
portolli per restituire, ma pietro non li volle accettare.
andò a roma col duca giuliano de’ medici nella
creazione di papa leone, che attendeva molto a cose filosofiche, e massimamente alla alchimia, dove formando
una pasta di una cera, mentre ch’e’ caminava faceva animali sottilissimi pieni di vento, ne i quali soffiando, gli
faceva volare per l’aria; ma cessando il vento, cadevano
in terra. fermò in un ramarro, trovato dal vignaruolo di
belvedere, il quale era bizzarrissimo, di scaglie di altri
ramarri scorticate, ali addosso con mistura d’argenti vivi, che nel moversi quando caminava tremavano; e fattoli gli occhi, corna e barba, domesticatolo e tenendolo in
una scatola, tutti gli amici a i quali lo mostrava, per paura faceva fuggire. usava spesso far minutamente digrassare e purgare le budella d’un castrato, e talmente venir
sottili, che si sarebbono tenuto in palma di mano. et
aveva messo in un’altra stanza un paio di mantici da fabbro, a i quali metteva un capo delle dette budella e, gon-







fiandole, ne riempiva la stanza, la quale era grandissima,
dove bisognava che si recasse in un canto chi v’era, mostrando quelle trasparenti e piene di vento, da ’l tenere
poco luogo in principio, esser venute a occuparne molto, aguagliandole alla virtú. fece infinite di queste pazzie, et attese alli specchi; e tentò modi stranissimi nel
cercare olii per dipignere e vernice per mantenere l’opere fatte. dicesi che gli fu allogato una opera dal papa,
perché subito cominciò a stillare olii et erbe per far la
vernice; perché fu detto da papa leon: «oimè costui
non è per far nulla, da che comincia a pensare alla fine
innanzi il principio dell’opera». era sdegno grandissimo
fra michele agnolo buonaruoti e lui; per il che partí di
fiorenza michelagnolo per la concorrenza, con la scusa
del duca giuliano, essendo chiamato dal papa per la
facciata di san lorenzo. lionardo intendendo ciò partí,
et andò in francia, dove il re avendo avuto opere sue, gli
era molto affezzionato, e desiderava ch’e’ colorisse il
cartone della santa anna; ma egli, secondo il suo costume, lo tenne gran tempo in parole. finalmente venuto
vecchio, stette molti mesi ammalato; e vedendosi vicino
alla morte, disputando de le cose catoliche, ritornando
nella via buona, si ridusse a la fede cristiana con molti
pianti. laonde confesso e contrito, se bene e’ non poteva reggersi in piedi, sostenendosi nelle braccia de’ suoi
amici e servi, volse divotamente pigliare il santissimo
sacramento fuor de ’l letto. sopraggiunseli il re che
spesso et amorevolmente lo soleva visitare; per il che egli
per riverenza rizzatosi a sedere sul letto, contando il mal
suo e gli accidenti di quello mostrava tuttavia quanto
avea offeso dio e gli uomini del mondo, non avendo
operato nell’arte come si conveniva. onde gli venne un
parossismo messaggero della morte. per la qual cosa rizzatosi il re, e presoli la testa per aiutarlo e porgerli favore, acciò che il male lo alleggerisse, lo spirito suo, che divinissimo era, conoscendo non potere avere maggiore







onore, spirò in braccio a quel re, nella età sua d’anni
lxxv. dolse la perdita di lionardo fuor di modo a tutti quegli che l’avevano conosciuto, perché mai non fu
persona che tanto facesse onore alla pittura. egli con lo
splendor dell’aria sua, che bellissima era, rasserenava
ogni animo mesto, e con le parole volgeva al sí et al no
ogni indurata intenzione. egli con le forze sue riteneva
ogni violenta furia; e con la destra torceva un ferro
d’una campanella di muraglia et un ferro di cavallo, come s’e’ fusse piombo. con la liberalità sua raccoglieva e
pasceva ogni amico povero e ricco, purché egli avesse
ingegno e virtú.
ornava et onorava con ogni azzione qualsivoglia disonorata e spogliata stanza; per il che ebbe veramente fiorenza grandissimo dono nel nascere di lionardo, e perdita piú che infinita nella sua morte. nella arte della
pittura aggiunse costui alla maniera del colorire ad olio
una certa oscurità; donde hanno dato i moderni gran
forza e rilievo alle loro figure. e nella statuaria fece
pruove nelle tre figure di bronzo che sono sopra la porta
di san giovanni da la parte di tramontana, fatte da giovan francesco rustici ma ordinate col consiglio di lionardo, le quali sono il piú bel getto e di disegno e di perfezzione, che modernamente si sia ancor visto. da
lionardo abbiamo la notomia de’ cavalli e quella degli
uomini assai piú perfetta. laonde per tante parti sue sí
divine, ancora che molto piú operasse con le parole che
co’ fatti, il nome e la fama sua non si spegneranno già
mai. per il che fu detto in un suo epitaffio:
vince costvi pvr solo
tvtti altri; e vince fidia, e vince apelle,
e tvtto il lor vittorioso stvolo.

et un altro ancora, per veramente onorarlo, disse:






leonardvs vincivs. qvid plvra?
divinvm ingenivm, divina manvs,
emori in sinv regio mervere.
virtvs et fortvna hoc monvmentvm
contingere graviss[imis] impensis cvravervnt.
et gentem et patriam noscis; tibi gloria et ingens
nota est: hac tegitvr nam leonardvs hvmo.
perspicvas pictvrae vmbras oleoqve colores
illivs ante alios docta manvs posvit.
imprimere ille hominvm, divvm qvoqve corpora in
aere
et pictis animam fingere novit eqvis.

fu discepolo di lionardo giovanantonio boltraffio
milanese, persona molto pratica et intendente; e cosí
marco uggioni, che in santa maria della pace fece il
transito di nostra donna e le nozze di cana galilee.







giorgione da castel franco
pittor veniziano
quegli che con le fatiche cercano la virtú, ritrovata
che l’hanno, la stimano come vero tesoro e ne diventano
amici, né si partono già mai da essa. con ciò sia che non
è nulla il cercare delle cose, ma la difficultà è, poi che le
persone l’hanno trovate, il saperle conservare et accrescere. perché ne’ nostri artefici si sono molte volte veduti sforzi maravigliosi di natura, nel dar saggio di loro; i
quali, per la lode montati poi in superbia, non solo non
conservano quella prima virtú, che hanno mostro e con
difficultà messo in opera, ma mettono oltra il primo capitale in bando la massa de gli studi nell’arte da principio da·llor cominciati; dove non manco sono additati
per dimenticanti, ch’e’ si fossero da prima per stravaganti e rari e dotati di bello ingegno. ma non già cosí fece il nostro giorgione, il quale imparando senza maniera moderna, cercò nello stare co’ bellini in venezia, e da
sé, di imitare sempre la natura il piú che e’ poteva. né
mai per lode che e’ ne acquistasse, intermisse lo studio
suo; anzi quanto piú era giudicato eccellente da altri,
tanto pareva a·llui saper meno, quando a paragone delle
cose vive considerava le sue pitture; le quali, per non essere in loro la vivezza dello spirito, reputava quasi nonnulla. per il che tanta forza ebbe in lui questo timore,
che lavorando in vinegia fece maravigliare non solo
quegli che nel suo tempo furono, ma quegli ancora che
vennero dopo lui. ma perché meglio si sappia l’origine
et il progresso d’un maestro tanto eccellente, cominciando da’ suoi principii, dico che in castel franco in sul
trevisano nacque l’anno mcccclxxvii giorgio, dalle fattezze della persona e da la grandezza dell’animo,
chiamato poi col tempo giorgione. il quale quantunque
egli fusse nato di umilissima stirpe, non fu però se non







gentile e di buoni costumi in tutta sua vita. fu allevato
in vinegia, e dilettossi continovamente delle cose
d’amore, e piacqueli il suono del liuto mirabilmente, anzi tanto, che egli sonava e cantava nel suo tempo tanto
divinamente, che egli era spesso per quello adoperato a
diverse musiche et onoranze e ragunate di persone nobili.
attese al disegno e lo gustò grandemente; et in quello
la natura lo favorí sí forte, che egli innamoratosi di lei
non voleva mettere in opera cosa, che egli da ’l vivo non
la ritraessi. e tanto le fu suggetto e tanto andò imitandola, che non solo egli acquistò nome di aver passato gentile e giovanni bellini, ma di competere con coloro che
lavoravano in toscana et erano autori della maniera moderna. diedegli la natura tanto benigno spirito, che egli
nel colorito a olio et a fresco fece alcune vivezze et altre
cose morbide et unite e sfumate talmente negli scuri,
ch’e’ fu cagione che molti di quegli che erano allora eccellenti confessassino lui esser nato per metter lo spirto
nelle figure e per contraffar la freschezza della carne viva, piú che nessuno che dipignesse non solo in venezia,
ma per tutto. lavorò in venezia nel suo principio molti
quadri di nostre donne et altri ritratti di naturale, che
son e vivissimi e belli; come ne può far fede uno che è in
faenza in casa giovanni da castel bolognese intagliatore eccellente, che è fatto per il suocero suo; lavoro veramente divino, perché vi è una unione sfumata ne’ colori,
che pare di rilievo piú che dipinto. dilettossi molto del
dipignere in fresco, e fra molte cose che fece, egli condusse tutta una facciata di ca’ soranzo in su la piazza di
san polo. nella quale oltra molti quadri e storie et altre
sue fantasie, si vede un quadro lavorato a olio in su la
calcina; cosa che ha retto alla acqua, al sole et al vento, e
conservatasi fino ad oggi. crebbe tanto la fama di giorgione per quella città che avendo il senato fatto fabricare il palazzo detto il fondaco de’ todeschi al ponte del







rialto, ordinarono che giorgione dipignesse a fresco la
facciata di fuori; dove egli messovi mano si accese talmente nel fare, che vi sono teste e pezzi di figure molto
ben fatte e colorite vivacissimamente, et attese in tutto
quello che egli vi fece, che traesse a ’l segno delle cose
vive, e non a imitazione nessuna della maniera. la quale
opera è celebrata in venezia, e famosa non meno per
quello che e’ vi fece, che per il comodo delle mercanzie
et utilità del publico. gli fu allogata la tavola di san
giovanni grisostimo di venezia che è molto lodata, per
avere egli in certe parti imitato forte il vivo della natura,
e dolcemente allo scuro fatto perdere l’ombre delle figure. fugli allogato ancora una storia che poi, quando
l’ebbe finita, fu posta nella scuola di san marco in su la
piazza di san giovanni e paulo, nella stanza dove si raguna l’offizio, in compagnia di diverse storie fatte da altri maestri; nella quale è una tempesta di mare, e barche
che hanno fortuna, et un gruppo di figure in aria e diverse forme di diavoli che soffiano i venti, et altri in barca che remano. la quale per il vero è tale e sí fatta, che
né pennello, né colore, né immaginazion di mente può
esprimere la piú orrenda e piú paurosa pittura di quella,
avendo egli colorito sí vivamente la furia dell’onde del
mare, il torcere delle barche, il piegar de’ remi et il travaglio di tutta quell’opera, nella scurità di quel tempo,
per i lampi e per l’altre minuzie che contraffece giorgione, che e’ si vede tremare la tavola e scuotere quell’opera come ella fusse vera. per la qual cosa certamente lo
annovero fra que’ rari che possono esprimere nella pittura il concetto de’ loro pensieri. avvenga che, mancato
il furore, suole addormentarsi il pensiero, durandosi
tanto tempo a condurre una opera grande. questa pittura è tale per la bontà sua, e per lo avere espresso quel
concetto difficile, che e’ meritò di essere stimato in venezia et onorato da noi fra i buoni artefici. lavorò un
quadro d’un cristo che porta la croce, et un giudeo lo ti-







ra; il quale col tempo fu posto nella chiesa di santo rocco, et oggi per la devozione che vi hanno molti, fa miracoli, come si vede. lavorò in diversi luoghi, come a castel franco e nel trevisano, e fece molti ritratti a vari
principi italiani; e fuor di italia furon mandate molte de
l’opere sue, come cose degne veramente, per far testimonio che se la toscana soprabbondava di artefici in
ogni tempo, la parte ancora di là vicino a’ monti non era
abbandonata e dimenticata sempre dal cielo. mentre
giorgione attendeva ad onorare e sé e la patria sua, nel
molto conversar che e’ faceva per trattenere con la musica molti suoi amici, si innamorò di una madonna, e molto goderono l’uno e l’altra de’ loro amori. avvenne che
l’anno mdxi ella infettò di peste non ne sapendo però
altro, e praticandovi giorgione al solito, se li appiccò la
peste di maniera, che in breve tempo nella età sua di
xxxiiii anni, se ne passò a l’altra vita, non senza dolore infinito di molti suoi amici che lo amavano per le sue
virtú. e ne increbbe ancora a tutta quella città; pure tollerarono il danno e la perdita con lo essere restati loro
duoi eccellenti suoi creati, sebastiano viniziano che fu
poi frate del piombo a roma, e tiziano da cador che
non solo lo paragonò, ma lo ha superato grandemente.
come ne fanno fede le rarissime pitture sue et il numero
infinito de’ bellissimi suoi ritratti di naturale, non solo di
tutti i principi cristiani, ma de’ piú belli ingegni che sieno stati ne’ tempi nostri. costui dà vivendo vita alle figure che e’ fa vive, come darà e vivo e morto fama et alla
sua venezia et alla nostra terza maniera. ma perché e’
vive, e si veggono l’opere sue, non accade qui ragionarne.







antonio da coreggio
pittor
sforzasi bene spesso la benigna natura infondere tanta grazia ne’ nostri artefici, con tanta divinità nel maneggiare de’ colori, che se e’ fussero accompagnati da
profondissimo disegno, ben farebbono stupire il cielo,
come egli empiono la terra di maraviglia. ma sempre si è
potuto vedere ne’ nostri pittori, che quelli che hanno
ben disegnato, hanno avuto qualche imperfezzione nel
colorire; e che molti che fanno perfetta una qualche cosa
particulare, lasciano poi per la maggior parte le cose loro piú imperfette che perfette. il che per il vero nasce da
la difficultà della arte, la quale ha da imitare tanti capi di
cose, che uno artefice solo non può farle tutte perfette.
laonde ben si può dire che e’ sia non dico maraviglia,
ma miracolo grandissimo che gli spiriti ingegnosi faccino quello che e’ fanno. et i toscani per avventura in
maggior numero certo che gli altri. di che proverbiata la
madre dello universo da infiniti a chi non pareva avere il
debito loro in questa divisione, fece degna la lombardia
de ’l bellissimo ingegno di antonio da correggio pittore
singularissimo. il quale attese alla maniera moderna tanto perfettamente, che in pochi anni dotato dalla natura
et esercitato dall’arte divenne raro e maraviglioso artefice. fu molto d’animo timido, e con incommodità di se
stesso in continove fatiche esercitò l’arte, per la famiglia
che lo aggravava: et ancora che e’ fusse tirato da una
bontà naturale, si affliggeva nientedimanco piú del dovere, nel portare i pesi di quelle passioni, che ordinariamente opprimono gli uomini. era nell’arte molto maninconico e suggetto alle fatiche di quella e grandissimo
ritrovatore di qualsivoglia difficultà delle cose, come ne
fanno fede nel duomo di parma una moltitudine grandissima di figure, lavorate in fresco e ben finite, che so-







no locate nella tribuna grande di detta chiesa: nelle quali scorta le vedute al di sotto in su con stupendissima
maraviglia. et egli fu il primo che in lombardia cominciasse cose della maniera moderna. perché si giudica
che, se l’ingegno di antonio fosse uscito di lombardia e
venuto a roma, averebbe fatto miracoli e dato delle fatiche a molti, che nel suo tempo furono tenuti grandi.
con ciò sia che essendo tali le cose sue, senza avere egli
visto de le cose antiche o de le buone moderne, necessariamente ne seguita che se le avesse vedute, arebbe infinitamente migliorato l’opere sue, e crescendo di bene in
meglio sarebbe venuto a ’l sommo de’ gradi.
tengasi pur per certo che nessuno meglio di lui toccò
colori, né con maggior vaghezza o con piú rilievo alcun
artefice dipinse meglio di lui, tanta era la morbidezza
delle carni ch’egli faceva, e la grazia con che e’ finiva i
suoi lavori. egli fece ancora in detto luogo due quadri
grandi lavorati a olio, ne i quali fra gli altri, in uno si vede un cristo morto, che fu lodatissimo. et in san giovanni in quella città fece una tribuna in fresco, nella
quale figurò una nostra donna, che ascende in cielo, fra
moltitudine di angeli et altri santi intorno: la quale pare
impossibile ch’egli potesse non esprimere con la mano,
ma imaginare con la fantasia, per i belli andari de’ panni
e delle arie che e’ diede a quelle figure. in santo antonio ancora di quella città dipinse una tavola, nella quale
è una nostra donna e santa caterina con san girolamo, colorita di maniera sí maravigliosa e stupenda, che i
pittori ammirano quella per colorito mirabile, e che non
si possa quasi dipignere meglio. fece similmente quadri
et altre pitture per lombardia a molti signori; e fra l’altre cose sue, due quadri in mantova al duca federigo ii,
per mandare a lo imperatore, cosa veramente degna di
tanto principe. le quali opere vedendo giulio romano,
disse non aver mai veduto colorito nessuno, ch’aggiugnesse a quel segno. l’uno era una leda ignuda, e l’al-







tro una venere, sí di morbidezza colorito e d’ombre di
carne lavorate, che non parevano colori, ma carni. era
in una un paese mirabile, né mai lombardo fu che meglio facesse queste cose di lui; et oltra di ciò, capegli sí
leggiadri di colore e con finita pulitezza sfilati e condotti, che meglio di quegli non si può vedere. eranvi alcuni
amori, che de le saette facevano prova su una pietra,
quelle d’oro e di piombo, lavorati con bello artificio. e
quel che piú grazia donava alla venere era una acqua
chiarissima e limpida, che correva fra alcuni sassi e bagnava i piedi di quella, e quasi nessuno ne occupava.
onde, nello scorgere quella candidezza con quella delicatezza, faceva a gli occhi compassione nel vedere. perché certissimamente antonio meritò ogni grado et ogni
onore vivo, e con le voci e con gli scritti ogni gloria dopo
la morte.
desiderava antonio, sí come quello ch’era aggravato
di famiglia, di continuo risparmiare, et era divenuto perciò tanto misero, che piú non poteva essere. per il che si
dice che essendoli stato fatto in parma un pagamento di
sessanta scudi di quattrini, esso volendoli portare a correggio, per alcune occorrenzie sue, carico di quelli si mise in camino a piedi; e per lo caldo grande, che era allora scalmanato dal sole, beendo acqua per rinfrescarsi, si
pose nel letto con una grandissima febre, né di quivi prima levò il capo, che finí la vita nell’età sua d’anni xl o
circa. lasciò suo discepolo francesco mazzola parmigiano, il quale lo imitò grandemente. furono le pitture
sue circa il mdxii. e fece alla pittura grandissimo dono
ne’ colori da lui maneggiati come vero maestro, e fu cagione che la lombardia aprisse per lui gli occhi, dove
tanti belli ingegni si son visti nella pittura, seguitandolo
in fare opere lodevoli e degne di memoria. perché mostrandoci i suoi capegli fatti con tanta facilità nella difficultà del fargli, ha insegnato come e’ si abbino a fare. di







che gli debbono eternamente tutti i pittori. ad instanzia
de’ quali gli fu fatto questo epigramma:
antonio a coregio.
hvivs cvm regeret mortales spiritvs artvs
pictoris, charites svpplicvere iovi: |
“non alia pingi dextra, pater alme, rogamvs;
hvnc praeter, nvlli pingere nos liceat”.
annvit his votis svmmi regnator olympi
et ivvenem svbito sydera ad alta tvlit,
vt posset melivs charitvm simvlacra referre
praesens et nvdas cerneret inde deas.

et appresso quest’altro ancora:
distinctos homini qvantvm natvra capillos
efficit, antoni dextra levis docvit.
effigies illi varias terraeqve marisqve
nobile ad ornandas ingenivm fverat.
coregivm patria, eridanvs mirantvr et alpes,
moestaqve pictorvm tvrba dolet tvmvlo.

fu in questo tempo medesimo andrea del gobbo milanese, pittore e coloritore molto vago, di mano del quale sono sparse molte opere nelle case per milano sua patria; et alla certosa di pavia una tavola grande con la
assunzione di nostra donna, ma imperfetta per la morte che li sopravenne; la qual tavola mostra quanto egli
fusse eccellente et amatore delle fatiche della arte.







piero di cosimo
pittore fiorentino
chi pensasse a’ pericoli de’ virtuosi et a gli incomodi
che e’ sopportano ne la vita, si starebbe per avventura
assai bene lontano da la virtú. considerando massimamente che, se bene ella fa di bellissimi ingegni, ella ne fa
ancora de’ tanto astratti e difformi da gli altri, che fuggendo la pratica de gli uomini, cercano solamente la solitudine. il che faccendo a comodo loro, incorrono in
maggiore incommodo de la vita, e lasciandosi manomettere da la nebbia de la dappocaggine, mostrano a’ popoli fare ciò che e’ fanno, per lo amore che e’ portano a la
filosofia anzi piú tosto furfanteria, che tale è veramente
questa loro. e certamente non è che il bene et il buono
non li piaccia, e che avendone non l’usassero, ma faccendo de la necessità virtú, non vogliono che altri vada
ne le stanze loro, per non vedere le loro meschinità ricoperte da bizzarria o da altro spirito filosofico. et hanno
questi il core tanto amaro nel vedere l’azzioni d’altri studiosi et eccellenti, considerando il monte d’altri esser
maggior del loro, che sotto spezie di dolcezza danno
morsi terribili, i quali le piú volte tornano in danno loro,
sí come la stessa vita fantastica gli conduce a fini miserabili; come apertamente poté vedersi in tutte le azzioni di
piero di cosimo. il quale a la virtú che egli ebbe, se fusse stato piú domestico et amorevole verso gli amici, il fine de la sua vecchiezza non sarebbe stato meschino; e le
fatiche durate da lui ne la giovanezza gli sarebbono state
alimento fino a la morte, dove non facendo servigio ad
alcuno, non poté essere mentre che visse aiutato da nessuno.
ma venendo piú al particulare, dico che mentre che
cosimo rosselli lavorava in fiorenza, gli fu raccomandato un giovanetto per dovere imparar l’arte della pittu-







ra, di età di anni xii, il cui nome fu piero; il quale aveva
da natura uno spirito molto elevato, et era molto stratto
e vario di fantasia, dagli altri giovani che stavono con
cosimo per imparare la medesima arte. costui era qualche volta tanto intento a quello che faceva, che ragionando di qualche cosa, come suole avenire, nel fine del
ragionamento bisognava rifarsi da capo a ricontargnene,
essendo ito col cervello ad un’altra sua fantasia. era costui tanto amico de la solitudine, che non aveva piacere
se non quando pensoso da sé solo poteva andarsene fantasticando e fare i suoi castelli in aria. volevagli un ben
grande cosimo suo maestro, per che se ne serviva talmente ne le opere sue, che spesso spesso gli faceva condurre molte cose che erano d’importanza, conoscendo
che piero aveva e piú bella maniera e miglior giudizio di
lui. per questo lo menò egli seco a roma, quando vi fu
chiamato da papa sisto per far le storie de la cappella, in
una de le quali piero fece un paese bellissimo, come si
disse nella vita di cosimo.
fece et in fiorenza molti quadri a piú cittadini, sparsi
per le lor case, che ne ho visti de’ molto buoni, e cosí diverse cose a molte altre persone; e ne la chiesa di santo
spirito di fiorenza lavorò alla cappella di gino capponi
una tavola, che vi è dentro una visitazione di nostra
donna, con san nicolao et un santo antonio che legge
con un par d’occhiali al naso, che è molto pronto. quivi
contraffece un libro di carta pecora un po’ vecchio, che
par vero, e cosí certe palle a quel san niccolò con certi
lustri ribattendo i barlumi et i riflessi l’una nella altra,
che si conosceva infino allora la stranezza del suo cervello et il cercare che e’ faceva de le cose difficili. e bene lo
dimostrò meglio dopo la morte di cosimo, che egli del
continuo stava rinchiuso e non si lasciava veder lavorare,
e teneva una vita da uomo piú tosto bestiale che umano.
non voleva che le stanze si spazzassino, voleva mangiare
allora che la fame veniva, e non voleva che si zappasse o







potasse i frutti dello orto, anzi lasciava crescere le viti et
andare i tralci per terra, et i fichi non si potavon mai, né
gli altri alberi, anzi si contentava veder salvatico ogni cosa, come la sua natura, allegando che le cose d’essa natura bisogna lassarle custodire a lei, senza farvi altro. recavasi spesso a veder o animali o erbe o qualche cosa, che
la natura fa per istranezza et a·ccaso di molte volte; e ne
aveva un contento e una satisfazione che lo furava tutto
a se stesso. e replicavalo ne’ suoi ragionamenti tante volte, che veniva talvolta, ancor che e’ se n’avesse piacere, a
fastidio. fermavasi talora a considerare un muro dove
lungamente fusse stato sputato da persone malate, e ne
cavava le battaglie de’ cavagli e le piú fantastiche città e
piú gran paesi che si vedesse mai; simil faceva de i nuvoli de la aria. diede opera al colorire a olio, avendo visto
certe cose di lionardo fumeggiate, e finite con quella diligenzia estrema, che soleva lionardo quando e’ voleva
mostrar l’arte, e cosí piero piacendoli quel modo cercava imitarlo, quantunque egli fusse poi molto lontano da
lionardo e da l’altre maniere assai stravagante. perché
bene si può dire che e’ la mutasse quasi acciò che e’ faceva. e se piero non fusse stato tanto astratto, et avesse
tenuto piú conto di sé nella vita, che egli non fece, arebbe fatto conoscere il grande ingegno che egli aveva, di
maniera che sarebbe stato adorato, dove egli per la bestialità sua fu piú tosto tenuto pazzo, ancora che egli
non facesse male se non a sé solo nella fine, e benefizio
et utile con le opere a la arte sua. per la qual cosa doverrebbe sempre ogni buono ingegno et ogni eccellente artefice ammaestrato da questi esempli aver gli occhi alla
fine.
fu allogato a piero una tavola a la cappella de’ tedaldi nella chiesa de’ frati de’ servi, dove eglino tengono la
veste et il guanciale di filippo lor frate, nella quale finse
la nostra donna ritta, che è rilevata da terra in un dado
e con un libro in mano, senza il figliuolo, che alza la te-







sta al cielo, e sopra quella è lo spirito santo che la illumina. né ha voluto che altro lume che quello che fa la
colomba, lumeggi e lei e le figure che le sono intorno,
come una santa margherita et una santa caterina che la
adorano ginocchioni, e ritti son a riguardarla san pietro
e san giovanni evangelista, insieme con san filippo
frate de’ servi e santo antonino arcivescovo di firenze.
oltra che vi fece un paese bizzarro, e per gli alberi strani
e per alcune grotte, e per il vero ci sono parti bellissime,
come certe teste che mostrano e disegno e grazia, oltra il
colorito molto continovato. e certamente che piero possedeva grandemente il colorire a olio. fecevi la predella
con alcune storiette piccole, molto ben fatte; et infra l’altre ve n’è una, quando santa margherita esce de ’l ventre del serpente, che per aver fatto quello animale e contraffatto e brutto, non penso che in quel genere si possa
veder meglio, mostrando il veleno per gli occhi, il fuoco
e la morte, in uno aspetto veramente pauroso. e certamente che simil cose non credo che nessuno le facesse
meglio di lui né le imaginasse a gran pezzo, come ne può
render testimonio un mostro marino, che egli fece e
donò al magnifico giuliano de’ medici, che per la
deformità sua è tanto stravagante, bizzarro e fantastico,
che pare impossibile che la natura usasse e tanta deformità e tanta stranezza nelle cose sue. questo monstro è
oggi ne la guardarobba del duca cosimo de’ medici, cosí come egli è appresso di s<ua> e<ccellenzia> pur di
mano di piero un libro d’animali de la medesima sorte,
bellissimi e bizzarri, tratteggiati di penna diligentissimamente e con una pazienza inestimabile condotti. il quale
libro gli fu donato da m<esser> cosimo bartoli proposto di san giovanni mio amicissimo e di tutti i nostri artefici, come quello che sempre si è dilettato et ancora si
diletta di tale mestiero.
fece parimente in casa di francesco del pugliese intorno a una camera diverse storie di figure piccole, né si







può esprimere la diversità de le cose fantastiche che egli
in tutte quelle si dilettò dipignere, e di casamenti e
d’animali e di abiti e strumenti diversi, et altre fantasie
che gli sovennono, per essere storie di favole, come un
quadro di marte e venere con i suoi amori e vulcano,
fatto con una grande arte e con una pazienza incredibile. dipinse piero per filippo strozzi vecchio, un quadro di figure piccole, quando perseo libera andromeda
da ’l monstro, che v’è dentro certe cose assai belle. il
quale è oggi in camera di lorenzo suo figliuolo.
era molto amico di piero lo spedalingo de li innocenti, e volendo far fare una tavola che andava all’entrata di chiesa a man manca, la allogò a piero, il quale con
suo agio la condusse al fine, ma prima fece disperare lo
spedalingo; che non ci fu mai ordine che la vedesse se
non finita, e quanto ciò gli paresse strano, e per l’amicizia e per il sovvenillo tutto il dí di danari e non vedere
quel che si faceva, egli stesso lo dimostrò, che all’ultima
paga non gliele voleva dare se non vedeva l’opera. ma
minacciato da piero che guasterebbe quel che aveva fatto, fu forzato dargli il resto, e con maggior collora che
prima aver pazienza che la mettesse su, et in questa sono
veramente assai cose buone.
prese a fare per una cappella una tavola ne la chiesa
di san piero gattolini, e vi fece una nostra donna a sedere con quatro figure intorno e due angeli in aria che la
incoronano. opera condotta con tanta diligenzia, che
n’acquistò lode et onore. fece una tavoletta de la concezzione nel tramezzo de la chiesa di s. francesco da
fiesole, la quale è assai buona cosetta, sendo le figure
non molto grandi. lavorò per giovan vespucci, che stava dirimpetto a san michele della via de’ servi, dove è
oggi di pier salviati alcune storie baccanarie che sono
intorno a una camera, nelle quali fece sí stran’ fauni, satiri e silvani e putti e baccanti, che è una maraviglia a vedere la diversità de’ zaini e delle vesti e la varietà delle







cere caprine, con una grazia et imitazione verissima.
èvvi in una storia sileno a cavallo su uno asino con molti fanciulli, chi lo regge e chi gli dà bere, e si vede una letizia al vivo fatta con grande ingegno. e nel vero si conosce in quel che si vede di suo, uno spirito molto vario et
astrattato da gli altri, et una certa sottilità nello investigare certe sottigliezze della natura, che penetrano, senza
guardare a tempo o fatiche, solo per suo diletto e per il
piacere della arte; e non poteva già essere altrimenti,
perché innamorato di lei, non curava de’ suoi comodi, e
si riduceva a mangiar continuamente ova sode, che per
rispiarmare il fuoco, le coceva quando faceva bollir la
colla; e non sei o otto per volta, ma una cinquantina, tenendole in una sporta, che consumava a poco a poco.
nella quale vita cosí strattamente godeva, che l’altre
a·ppetto alla sua gli parevano servitú. aveva a noia il
piagner de’ putti, il tossir de gli uomini, il suono delle
campane, il cantar de’ frati; e quando diluviava il cielo
d’acqua, aveva piacere di veder rovinarla a piombo da’
tetti e stritolarsi per terra. aveva paura grandissima de
le saette, e quando e’ tonava straordinariamente, si inviluppava nel mantello e, serrato le finestre e l’uscio della
camera, si recava in un cantone finché passasse la furia.
nel suo ragionamento era tanto diverso e vario, che
qualche volta diceva sí belle cose che faceva crepar delle
risa altrui. ma per la vecchiezza vicino già ad anni ,
era fatto sí strano e fantastico, che non si poteva piú seco. non voleva che i garzoni gli stessino intorno, di maniera che ogni aiuto per la sua bestialità gli era venuto
meno. venivagli voglia di lavorare, e per il parletico non
poteva. et entrava in una collora, che voleva sgarare le
mani che stessino ferme, e mentre che e’ borbotava, o gli
cadeva la mazza da poggiare o veramente i pennelli, che
era una compassione. adiravasi con le mosche, e gli dava noia infino a l’ombra; e cosí ammalatosi di vecchiaia,
e visitato pure da qualche amico, era pregato che doves-







se acconciarsi con dio: ma non li pareva avere a morire,
e tratteneva altrui d’oggi in domane; non che e’ non fussi buono, e’ non avessi fede, ché era zelantissimo, ancor
che nella vita fusse bestiale. ragionava qualche volta de’
tormenti che per i mali fanno distruggere i corpi e quanto stento patisce chi consumando gli spiriti a poco a poco si muore, il che è una gran miseria. diceva male de’
medici, degli speziali e di coloro che guardano gli ammalati e che gli fanno morire di fame; oltra i tormenti de
gli sciloppi, medicine, cristeri et altri martorii, come il
non essere lasciato dormire quando tu hai sonno, il fare
testamento, il veder piagnere i parenti e lo stare in camera al buio, e lodava la giustizia, che era cosí bella cosa
l’andare a la morte; e che si vedeva tanta aria e tanto popolo; che tu eri confortato con i confetti e con le buone
parole; avevi il prete et il popolo che pregava per te; e
che andavi con gli angeli in paradiso; che aveva una gran
sorte chi n’usciva a un tratto. e faceva discorsi e tirava le
cose a’ piú strani sensi che si potesse udire. laonde per
sí strane sue fantasie vivendo stranamente si condusse a
tale, che una mattina fu trovato morto appiè d’una scala,
l’anno mdxxi. et in san pier maggiore gli fu dato sepoltura; né è mancato poi chi per le sue azzioni gli abbi
fatto memoria di epitaffi, che metto solamento questo:
piero di cosimo pittor f<iorentino>
s’io strano, e strane fvr le mie figvre,
diedi in tale stranezza e grazia et arte;
e chi strana il disegno a parte a parte
dà moto, forza e spirto alle pittvre.

molti furono i discepoli di costui, e tali che non accade farne menzione, se non di andrea del sarto, il quale
per il vero fu piú raro e piú eccellente di piero, come dimostrano l’opere sue. e di costui al suo luogo faremo la
vita.







bramante da urbino
architettore
di grandissimo giovamento alla architettura fu veramente il moderno operare di filippo brunellesco, avendo egli contrafatto l’opere egregie de’ piú dotti e maravigliosi antichi, per esemplo tolti da lui, a questa nuova
imitazione del buono et a conservazione del bello,
ch’egli poi seguitando gli edifici, mise a luce nell’opere
sue. ma non fu manco necessario a ’l secolo nostro il
creare giulio ii, pontefice animoso, e nel lasciar memorie di sé curiosissimo, perché stante questa sua ardentissima voglia, era necessario che bramante in questo tempo nascesse, acciò seguitando le vestigie di filippo,
facesse a gli altri dopo lui strada sicura nella professione
della architettura, essendo egli di animo, valore, ingegno
e scienza in quella arte non solamente teorico, ma pratico et esercitato sommamente. né poteva la natura formare uno ingegno piú spedito, che esercitasse e mettesse
in opera le cose della arte, con maggiore invenzione e
misura e con tanto fondamento quanto costui. giovò
ben molto alla virtú sua il trovare un principe, il che a gli
ingegni grandi avviene rare volte, a le spese del quale e’
potesse mostrare il valore dello ingegno suo e quelle artificiose difficultà che nella architettura mostrò bramante. la virtú del quale si estese tanto ne gli edifici da lui
fabricati, che le modanature delle cornici, i fusi delle colonne, la grazia de’ capitegli, le base, le mensole et i cantoni, le volte, le scale, i risalti et ogni ordine d’architettura tirato per consiglio o modello di questo artefice,
riuscí sempre maraviglioso a chiunque lo vide. laonde
quello obligo eterno che hanno gli ingegni che studiano
sopra i sudori antichi, mi pare che ancora lo debbano
avere alle fatiche di bramante. perché se pure i greci furono inventori della architettura et i romani imitatori,







bramante non solo imitandogli con invenzion nuova ci
insegnò, ma ancora bellezza e difficultà accrebbe grandissima all’arte, la quale per lui imbellita oggi veggiamo.
costui nacque in castello durante nello stato di urbino, d’una povera persona, ma di buone qualità. e nella sua fanciullezza oltra il leggere e lo scrivere, si esercitò
grandemente nello abbaco. ma il padre che aveva bisogno che e’ guadagnasse, vedendo che egli si dilettava
molto de ’l disegno, lo indirizzò ancora fanciulletto a
l’arte della pittura, nella quale studiò egli molto le cose
di fra’ bartolomeo, altrimenti fra’ carnovale da urbino,
che fece la tavola di santa maria della bella in urbino.
ma perché egli sempre si dilettò de la architettura e de
la prospettiva, si partí da castel durante e, condottosi in
lombardia, andava ora in questa ora in quella città, lavorando il meglio che e’ poteva. non però cose di grande spesa o di molto onore, non avendo ancora né nome
né credito. per il che deliberatosi di vedere almeno qualcosa notabile, si trasferí a milano per vedere il duomo,
dove allora si trovava un cesare cesariano, reputato
buono geometra e buono architettore, il quale comentò
vitruvio e, disperato di non averne avuto quella remunerazione che egli si aveva promessa, diventò sí strano
che non volse piú operare, e divenuto salvatico morí piú
da bestia che da persona. eravi ancora un bernardino
da triviglio milanese, ingegnere et architettore del duomo e disegnatore grandissimo, il quale da lionardo da
vinci fu tenuto maestro raro, ancora che la sua maniera
fusse crudetta et alquanto secca nelle pitture. vedesi di
costui in testa del chiostro delle grazie una resurressione di cristo, con alcuni scorti bellissimi, et in san francesco una cappella a fresco, dentrovi la morte di san
piero e di san paulo.
ma per tornare a bramante, considerata che egli ebbe
questa fabbrica e conosciuti questi ingegneri, si inanimí
di sorte che egli si risolvé del tutto darsi a l’architettura.







laonde, partitosi da milano, se ne venne a roma innanzi lo anno santo del md, dove conosciuto da alcuni
suoi amici e del paese e lombardi, gli fu dato da dipignere a san giovanni laterano sopra la porta santa che
s’apre per il giubbileo, una arme di papa alessandro vi
lavorata in fresco, con angeli e figure che la sostengono.
aveva bramante recato di lombardia e guadagnati in
roma a fare alcune cose, certi danari; i quali con una
masserizia grandissima spendeva, desideroso poter viver
del suo et insieme, senza avere a lavorare, potere agiatamente misurare tutte le fabriche antiche di roma. e
messovi mano, solitario e cogitativo se n’andava; e fra
non molto spazio di tempo misurò quanti edifizii erono
in quella città e fuori per la campagna. e scoperto in
questo modo l’animo di bramante, il cardinale di napoli datoli d’occhio prese a favorirlo. donde bramante
seguitando lo studio, essendo venuto voglia al cardinal
detto di far rifare a’ frati della pace il chiostro di trevertino, ebbe il carico di questo chiostro. per il che desiderando di acquistare e di gratuirsi molto quel cardinale, si
messe a l’opera con ogni industria e diligenzia, e prestamente e perfettamente la condusse al fine. et ancora che
egli non fusse di tutta bellezza, gli diede grandissimo nome, per non essere in roma molti che attendessino alla
architettura con tanto amore, studio e prestezza, quanto
bramante.
pervenne la fama di questa prestezza a gli orecchi di
giulio secondo, il quale perciò gli messe in mano l’opera de i corridori di belvedere, i quali furono da lui con
grandissima prestezza condotti. et era tanta la furia di
lui che faceva, e del papa che aveva voglia che tali fabriche non si murassero ma nascessero, che i fondatori portavano di notte la sabbia et il pancone fermo della terra,
e la cavavano di giorno in presenza a bramante,
perch’egli senza altro vedere faceva fondare. la quale
inavvertenza fu cagione che le sue fatiche sono tutte cre-







pate e stanno a pericolo di ruinare, come fece questo
medesimo corridore, del quale un pezzo di braccia ottanta ruinò a terra al tempo di clemente vii e fu rifatto
poi da papa paulo iii, et egli ancora lo fece rifondare e
ringrossare.
sono di suo in belvedere molte salite di scale variate
secondo i luoghi suoi alti e bassi, cosa bellissima con ordine dorico, ionico e corinzio, opera condotta con somma grazia. et aveva di tutto fatto un modello, che dicono essere stato cosa maravigliosa, come ancora si vede il
principio di tale opera cosí imperfetta. fece oltra questo
una scala a chiocciola su le colonne che salgono, sí che a
cavallo vi si camina, nella quale il dorico entra nello ionico e cosí nel corinzio, e de l’uno salgono ne l’altro: cosa condotta con somma grazia e con artifizio certo eccellente; la quale non gli fa manco onore che cosa che sia
quivi di man sua. per il che meritò da ’l papa, che sommamente lo amava per le sue virtú, di essere fatto degno
dell’ufficio del piombo, nel quale fece uno edificio da
improntar le bolle con una vite molto bella. si risolvé il
papa di mettere in strada giulia, da bramante indrizzata, tutti gli uffici e le ragioni di roma in un luogo, per la
comodità ch’a i negoziatori averia recato nelle faccende,
essendo continuamente fino allora state molto scomode.
onde bramante diede principio al palazzo ch’a san biagio su ’l tevere si vede, nel quale è ancora un tempio corinzio non finito, cosa molto rara, et il resto del principio di opera rustica bellissimo.
fece ancora a san pietro a montorio di trevertino nel
primo chiostro un tempio tondo, del quale non può di
proporzione, ordine e varietà imaginarsi, e di grazia il
piú garbato né meglio inteso; e molto piú bello sarebbe
se fusse tutta la fabbrica del chiostro, che non è finita,
condotta come si vede in un suo disegno. fece fare in
borgo il palazzo che fu di raffaello da urbino lavorato
di mattoni e di getto con casse le colonne, e le bozze di







opera dorica e rustica, cosa molto bella et invenzion
nuova del fare le cose gettate. fece ancora il disegno et
ordine dell’ornamento di santa maria da loreto, che da
andrea sansovino fu poi continuato, et infiniti modelli
di palazzi e tempii, i quali sono in roma e per lo stato
della chiesa. era tanto terribile l’ingegno di questo maraviglioso artefice, che e’ rifece un disegno grandissimo
per restaurare e dirizzare il palazzo del papa. e tanto gli
era cresciuto l’animo vedendo le forze del papa e la volontà sua corrispondere allo ingegno et alla voglia che
esso aveva, che sentendolo avere volontà di buttare in
terra la chiesa di santo pietro per rifalla di nuovo, gli fece infiniti disegni. ma fra gli altri ne fece uno che fu
molto mirabile, dove egli mostrò quella intelligenzia che
si poteva maggiore. e cosí resoluto il papa di dar principio alla grandissima e terribilissima fabbrica di san pietro, ne fece rovinare la metà e, postovi mano con animo
che di bellezza, arte, invenzione et ordine, cosí di grandezza, come di ricchezza e d’ornamento avessi a passare
tutte le fabbriche che erano state fatte in quella città dalla potenzia di quella republica, e dall’arte et ingegno di
tanti valorosi maestri, con la solita prestezza la fondò; et
in gran parte innanzi alla morte del papa e sua, la tirò alta fino a la cornice, dove sono gli archi a tutti i quattro
pilastri e voltò quegli con somma prestezza et arte. fece
ancora volgere la cappella principale, dov’è la nicchia,
attendendo insieme a far tirare inanzi la cappella che si
chiama del re di francia.
egli trovò in tal lavoro il modo del buttar le volte con
le casse di legno, che, intagliate, vengano co’ suoi fregi e
fogliami di mistura di calce; e mostrò ne gli archi, che
sono in tale edificio, il modo del voltargli con i ponti impiccati, come abbiamo veduto seguitare poi da anton
da san gallo. vedesi in quella parte, ch’è finita di suo, la
cornice che rigira attorno di dentro correre in modo,
con grazia, che il disegno di quella non può nessuna ma-







no meglio in essa levare e sminuire. si vede ne’ suoi capitegli, che sono a foglie di ulivo di dentro, et in tutta
l’opera dorica di fuori stranamente bellissima, di quanta
terribilità fosse l’animo di bramante; che invero s’egli
avesse avuto le forze eguali allo ingegno, di che aveva
adorno lo spirito, certissimamente avrebbe fatto cose
inaudite piú che non fece.
fu persona molto allegra e piacevole, e si dilettò sempre di giovare a’ prossimi suoi. e dicesi che non fu molto inclinato a la religione, ma amicissimo delle persone
ingegnose e favorevole a quelle in ciò che e’ poteva; come si vede che egli fece al grazioso raffaello sanzio da
urbino, pittor celebratissimo, che da lui fu condotto a
roma. sempre splendidissimamente si onorò e visse, et
al grado, dove i meriti della sua vita l’avevano posto, era
niente quel che aveva a petto a quello che egli avrebbe
speso. dilettavasi de la poesia, e volentieri udiva e diceva in proviso in su la lira, e componeva qualche sonetto,
se non cosí delicato come si usa ora, grave almeno e senza difetti. fu grandemente stimato da i prelati e presentato da infiniti signori che lo conobbero. ebbe in vita
grido grandissimo e maggiore ancora dopo morte, perché la fabbrica di san piero restò a dietro molti anni.
visse bramante anni lxx et in roma con onoratissime
esequie fu portato dalla corte del papa e da tutti gli scultori, architettori e pittori. fu sepolto in san piero l’anno
mdxiiii. et è stato di poi onorato con questo epitaffio:
magnvs alexander, magnam cvm conderet vrbem
niliacis oris, dinocraten habvit.
sed si bramantem tellvs antiqva tvlisset,
hic macedvm regi gratior esset eo.

fu di grandissima perdita all’architettura la morte di
bramante, il quale fu investigatore di molte buone arti,
aggiunse a quella, come l’invenzione del buttar le volte







di getto e lo stucco, l’uno e l’altro usato da gli antichi,
ma stato perduto da le ruine loro fino al suo tempo. onde quegli che vanno misurando le cose antiche d’architettura, trovano in quelle di bramante non meno scienza
e disegno che si faccino in tutte quelle. onde può rendersi a quegli che conoscono tal perfessione, uno de gli
ingegni rari che hanno illustrato il secol nostro. lasciò
suo domestico amico giulian leno, che molto valse nelle fabbriche de’ tempi suoi.







fra’ bartolomeo di san marco
pittor fiorentino
rare volte fa la natura nascere un buono ingegno et
uno artefice mansueto: che di quiete e di bontà in qualche tempo non lo provegga come ella fece a baccio da la
porta a san piero gattolini di fiorenza, al secolo cosí
detto, pittore tenuto eccellente e coloritore vago e raro.
stette costui nella sua giovanezza con cosimo roselli
per i primi principii della pittura, per la quale egli punto
dalle concorrenze de gli artefici suoi, per il voto dello
onore fece molte fatiche nella giovanezza sua; et in quelle perseverando, pervenne ad ultima perfezzione di quel
grado, che per fama e per opre s’acquista studiando. si
partí da cosimo, e lavorò alla porta san piero gattolini
nelle sue case, nelle quali fece molti quadri di pittura.
per il che la fama sua si divulgò talmente, che da gerozzo di monna venna dini gli fu fatta allogazione d’una
cappella nel cimiterio, dove sono l’ossa de’ morti nello
spedale di santa maria nuova, e cominciovi un giudicio a fresco, il quale condusse con tanta diligenza e bella
maniera in quella parte ch’e’ finí, che acquistandone
grandissima fama, oltra quella che aveva, molto fu celebrato per aver egli con bonissima considerazione espresso la gloria del paradiso e cristo con i dodici apostoli
giudicare le dodici tribú, le quali con bellissimi panni
sono morbidamente colorite. oltra che si vede nel disegno, che restò a finirsi, queste figure che sono ivi tirate
all’inferno, la disperazione, il dolore e la vergogna della
morte eterna; cosí come si conosce la contentezza e la letizia che sono in quelle che si salvano; ancora che questa
opera rimanesse imperfetta, avendo egli piú voglia d’attendere alla religione che alla pittura. perché trovandosi
in questi tempi in san marco fra’ girolamo savonarola
da ferrara, dell’ordine de’ predicatori, teologo famosis-







simo, e continovando baccio la udienza delle prediche
sue, per la devozione che in esso aveva, prese strettissima pratica con lui e dimorava quasi continuamente in
convento avendo anco con gli altri frati fatto amicizia.
avvenne che un giorno si levarono le parti contrarie a
fra’ girolamo per pigliarlo e metterlo nelle forze della
giustizia, per le sedizioni che aveva fatte in quella città.
il che vedendo, gli amici del frate si ragunarono essi ancora, in numero piú di cinquecento, e si rinchiusero
dentro in san marco; e baccio insieme con esso loro,
per la grandissima affezzione che egli aveva a quella parte. vero è che essendo pure di poco animo, anzi troppo
timido e vile, sentendo poco appresso dare la battaglia
al convento e ferire et uccidere alcuni, cominciò a dubitare fortemente di se medesimo. per il che fece voto, se
e’ campava da quella furia, di vestirsi subito l’abito di
quella religione, et interamente poi lo osservò. con ciò
sia che finito il rumore e preso e condannato il frate alla
morte, egli in quello stesso convento si fece frate, con
grandissimo dispiacere di tutti gli amici suoi, che infinitamente si dolsero di averlo perduto, e massime per sentire che egli aveva postosi in animo di non attendere piú
alla pittura. laonde mariotto albertinelli, fido amico e
compagno suo, a’ preghi di gerozzo dini prese le robbe
da fra’ bartolomeo, che cosí lo chiamò il priore nel vestirgli l’abito, e l’opra dell’ossa di santa maria nuova
condusse a fine. stavasi fra’ bartolomeo in convento
non attendendo ad altro che a gli uffici divini et alle cose
della regola, ancora che pregato molto dal priore e da gli
amici suoi piú cari che e’ facesse qualche cosa di pittura.
et era già passato il termine di quattro anni che egli non
aveva voluto lavorar nulla, ma stretto poi da bernardo
del bianco, amico suo e del priore, infine cominciò a
olio nella badia di fiorenza una tavola di san bernardo
che scrive, e nel vedere la nostra donna, portata col
putto in braccio da molti angeli e putti da lui coloriti pu-







litamente, sta tanto contemplativo, che bene si conosce
in lui un non so che di celeste che resplende in quella
opera, a chi la considera attentamente, dove molta diligenza et amor pose, insieme con uno arco lavorato a fresco che vi è sopra. fece ancora alcuni quadri per giovanni cardinale de’ medici, e dipinse per agnolo doni
un quadro di una nostra donna.
venne in questo tempo raffaello da urbino pittore a
imparare l’arte a fiorenza et insegnò i termini buoni della prospettiva a fra’ bartolomeo; perché essendo raffaello volonteroso di colorire nella maniera del frate, e
piacendogli il maneggiare i colori e lo unir suo, con lui
di continuo si stava. fece in quel tempo una tavola con
infinità di figure in san marco di fiorenza, oggi è appresso al re di francia che fu a lui donata, et in san
marco molti mesi si tenne a mostra. poi ne dipinse
un’altra in quel luogo, dove è posto infinito numero di
figure, in cambio di quella che si mandò in francia, nella quale sono alcuni fanciulli in aria che volano tenendo
un padiglione aperto, con arte e con buon disegno e rilievo tanto grande, che paiono spiccarsi da la tavola e
coloriti di colore di carne mostrano quella bontà e quella bellezza, che ogni artefice valente cerca di dare alle
cose sue, la quale opera ancora oggi per eccellentissima
si tiene. sono molte figure in essa intorno a una nostra
donna tutte lodatissime, ma tra l’altre vi fece un s. bartolomeo ritto, che merita lode grandissima insieme con
due fanciulli che suonano uno il liuto e l’altro la lira, a
l’un de’ quali ha fatto raccorre una gamba e posarvi su
lo strumento, le man poste alle corde in atto di diminuire, l’orecchio intento all’armonia e la testa volta in alto,
con la bocca alquanto aperta, d’una maniera, che chi lo
guarda non può discredersi di non avere a sentire ancor
la voce. simile fa l’altro, che acconcio per lato, con uno
orecchio appoggiato alla lira, par che senta l’accordamento che fa il suono con il liuto e con la voce mentre







che facendo tenore egli con gli occhi a terra va seguitando, con tener fermo e volto l’orecchio al compagno che
suona e canta, avvertenzie e spiriti veramente ingegnosi
e cosí stando quelli a sedere e vestiti di velo, che maravigliosi et industriosamente dalla dotta mano di fra’ bartolomeo sono condotti, e tutta l’opera con ombra scura
sfumatamente cacciata.
fece poco tempo dopo un’altra tavola dirimpetto a
quella, la quale è tenuta buona, dentrovi la nostra donna et altri santi intorno. meritò lode straordinaria avendo introdotto un modo di fumeggiar le figure, che all’ottima arte aggiungono unione maravigliosa talmente che
paiono di rilievo e vive, lavorate con ottima maniera a
perfezzione. sentendo egli nominare l’opre egregie di
michele agnolo fatte a roma cosí quelle del grazioso
rafaello, sforzato dal grido che di continuo udiva de le
maraviglie fatte da i due divini artefici, con licenza del
priore si trasferí a roma dove, trattenuto da fra’ mariano fetti, frate del piombo, a monte cavallo e san salvestro luogo suo gli dipinse due quadri di san pietro e san
paolo. e perché non gli riuscí molto il far bene in quella
aria, come aveva fatto nella fiorentina, atteso che fra le
antiche e moderne opere che vide, et in tanta copia,
stordí di maniera che grandemente scemò la virtú e la
eccellenza che gli pareva avere, deliberò di partirsi. e lasciò a rafaello da urbino che finisse uno de’ quadri, il
quale non era finito, che fu il san pietro, il quale tutto
ritocco di mano del mirabile rafaello, fu dato a fra’ mariano. e cosí se ne tornò a fiorenza, dove era stato morso piú volte, che non sapeva fare gli ignudi. volse egli
dunque mettersi a prova, e con fatiche mostrare ch’era
attissimo ad ogni eccellente lavoro di quella arte, come
alcuno altro. laonde per prova fece in un quadro un
san sebastiano ignudo con colorito molto alla carne simile, di dolce aria e di corrispondente bellezza alla persona parimente finito, dove infinite lode acquistò ap-







presso a gli artefici. dicesi che stando in chiesa per mostra questa figura, avevano trovato i frati nelle confessioni, donne che nel guardarlo s’erano corrotte, per la leggiadra e lasciva imitazione del vivo, datagli dalla virtú di
fra’ bartolomeo; per il che levatolo di chiesa, lo misero
nel capitolo, dove non dimorò molto tempo, che da
giovan battista della palla comprato, si mandò al re di
francia. fece sopra l’arco d’una porta per andare in sagrestia in legno a olio un san vincenzio de l’ordine loro
che, figurando quello predicar del giudizio, si vede ne
gli atti e nella testa particularmente quel terrore e quella
fierezza, che sogliono essere nelle teste de’ predicanti
quando piú s’affaticano con le minacci de la giustizia di
dio di ridurre gli uomini, ostinati nel peccato, a la vita
perfetta, di maniera che non dipinta, ma vera e viva apparisce questa figura a chi la considera attentamente,
con sí gran rilievo è condotto.
vennegli capriccio, per mostrare che sapeva fare le figure grandi, sendogli stato detto che aveva maniera minuta, di porre ne la faccia, dove è la porta del coro, il
san marco evangelista, figura di braccia cinque in tavola condotta con bonissimo disegno e grande eccellenzia.
era tornato da napoli salvador billi, mercatante fiorentino, che inteso la fama di fra’ bartolomeo e visto l’opere
sue, li fece fare una tavola, dentrovi cristo salvatore, alludendo al nome suo, et i quattro evangelisti che lo circondano, dove sono ancora due putti a’ piè che tengono
la palla del mondo, i quali di tenera e fresca carne benissimo sono condotti come l’altra opera tutta; sonvi ancora due profeti molto lodati. questa tavola è posta nella
nunziata di fiorenza sotto l’organo grande, che cosí
volle salvadore; et è cosa molto bella e dal frate con
grande amore e con gran bontà finita, la quale ha intorno l’ornamento de’ marmi, tutto intagliato. accade che,
avendo egli bisogno di pigliare aria, il priore allora amico suo lo mandò fuora ad un lor monasterio, nel quale







mentre che egli stette, accompagnò ultimamente per
l’anima e per la casa l’operazione de le mani alla contemplazion de la morte. e fece a san martino in lucca
una tavola dove a’ piè d’una nostra donna è uno agnoletto, che suona un liuto, insieme con santo stefano e
san giovanni, con bonissimo disegno e colorito, mostrando in quella la virtú sua. similmente in san romano fece una tavola in tela, dentrovi una nostra donna
de la misericordia, posta su un dado di pietra et alcuni
angeli che tengono il manto, e figurò con essa un popolo
su certe scalee chi ritto, chi a sedere, chi in ginocchioni,
i quali risguardano un cristo in alto, che manda saette e
folgori addosso a’ popoli. certamente mostrò fra’ bartolomeo in questa opera possedere molto il diminuire
l’ombre della pittura e gli scuri di quella con grandissimo rilievo operando, dove le difficultà dell’arte mostrò
con rara et eccellente maestria e colorito, disegno et invenzione.
nella chiesa medesima dipinse un’altra tavola pure in
tela dentrovi un cristo e santa caterina martire insieme
con santa caterina da siena ratta da terra in spirito, che
è una figura de la quale in quel grado non si può far meglio. ritornando egli in fiorenza, diede opera alle cose
di musica e di quelle molto dilettandosi alcune volte per
passar tempo usava cantare. dipinse a prato dirimpetto
alle carcere una tavola d’una assunta e fece in casa medici alcuni quadri di nostre donne et altre pitture ancora a diverse persone. in arezzo in badia de’ monaci neri
fece la testa d’un cristo in iscuro cosa bellissima; e la tavola della compagnia de’ contemplanti, la quale s’è
conservata in casa del magnifico m<esser> ottaviano
de’ medici. nel noviziato di san marco nella cappella
una tavola della purificazione molto vaga e con disegno
condusse a buon fine. et a santa maria maddalena luogo di detti frati fuor di fiorenza, dimorandovi per suo
piacere, fece un cristo et una maddalena, e per il con-







vento alcune cose dipinse in fresco; similmente lavorò in
fresco uno arco sopra la foresteria di san marco, et in
questo dipinse cristo con cleofas e luca, dove ritrasse
fra’ niccolò della magna, quando era giovane, il quale
poi arcivescovo di capova et ultimamente fu cardinale.
cominciò in san gallo una tavola, la quale fu poi finita
da giuliano bugiardini. similmente un quadro de ’l ratto di diana, il quale è oggi appresso m<esser> cristoforo rinieri, amico et amatore di tutti i nostri artefici, che
dal detto giuliano fu colorito, dove sono e casamenti et
invenzioni molto lodati.
gli fu da piero soderini allogata la tavola della sala
del consiglio, che di chiaro oscuro da lui disegnata ridusse in maniera ch’era per farsi onore grandissimo. la
quale è oggi nella sagrestia di san lorenzo, onoratamente collocata, cosí imperfetta. perché avendola cominciata e disegnata tutta, avvenne che per il continuo lavorare
sotto una finestra, il lume dato di quella addosso percotendogli, da quel lato tutto intenebrato restò, non potendosi movere punto. onde fu consigliato che andasse
al bagno a san filippo, essendogli cosí ordinato da’ medici; dove dimorato molto, pochissimo per questo migliorò. era fra’ bartolomeo delle frutte amicissimo et alla bocca molto gli dilettavano, benché alla salute
dannosissime gli fossero. perché una mattina infiniti fichi mangiando, oltra il male che egli aveva, gli sovragiunse una grandissima febbre; la quale in quattro giorni
gli finí il corso della vita, d’età d’anni xlviii, onde egli
con buon conoscimento rese l’anima al cielo. dolse a gli
amici suoi et a’ frati particolarmente la morte di lui, i
quali in san marco nella sepoltura loro gli diedero onorato sepolcro, l’anno mdxvii, alli otto di ottobre. era
dispensato ne’ frati che in coro a ufficio nessuno non andasse; et il guadagno dell’opere sue veniva al convento,
restandogli in mano danari per colori e per le cose necessarie del dipignere. lasciò discepoli suoi cecchino







del frate, benedetto ciampanini, gabriel rustici, e fra’
paolo pistolese, al quale rimasero tutte le cose sue, che
molte tavole e quadri con que’ disegni fece dopo la morte sua. diede tanta grazia ne’ colori fra’ bartolomeo alle
sue figure e quelle tanto modernamente augumentò di
novità, che per tal cosa merita fra i benefattori dell’arte
da noi essere annoverato. et àssene giustamente guadagnato questo epitaffio:
fra’ bartolomeo pittore
apelle nel colore, e ’l bvonarroto
imitai nel disegno; e la natvra
vinsi, dando vigor ’n ogni figvra
e carne et ossa e pelle e spirti e moto.







mariotto albertinelli
pittor fiorentino
di grandissima possanza è un commerzio nell’amicizia che piaccia, et i costumi et una maniera che stringa, a
osservare per la dilettazione non solo i gesti nelle azzioni, ma i caratteri, i lineamenti e l’arie nelle figure. e certamente si vede gli stili che le persone seguono essere
quegli che piú ci entrano nel core, sforzandoci del continuo contrafar quegli sí bene, che si giudica spesso spesso la medesima mano: dove i giudicii de gli artefici possono appena conoscere la vera da la imitata; come si può
vedere nell’opre dipinte da mariotto albertinelli pittore, il quale fu nella domestichezza tanto unito con baccio della porta innanzi al suo farsi frate in san marco,
ch’egli continovando senza ch’egli avesse volontà seguitare la pittura, i modi della dolcezza nella compagnia a
quella arte il condussero. e non solo ne divenne pittor
grande, ma imitò tanto la maniera del frate, che l’una da
l’altra non si conosceva.
egli cominciò tale arte d’età d’anni xx, avendo prima dato opera al battiloro, et in tutto abbandonatolo.
dove prese tanto animo, vedendosi riuscir sí bene le cose sue, che imitando la maniera e l’andar del compagno,
era da molti presa la mano di mariotto per quella del
frate. perché intervenendo l’andata di baccio nel farsi
frate di s. marco, mariotto per il compagno perduto era
quasi smarrito e fuor di se stesso. e sí strana gli parve
questa novella, che disperato di cosa alcuna non si rallegrava. e se in quella parte mariotto non avesse avuto a
noia il commerzio de’ frati, del quale di continuo diceva
male, et era della parte che teneva contra la fazzione di
frate girolamo da ferrara, arebbe l’amore di baccio
operato talmente, che a forza nel convento medesimo
col suo compagno si sarebbe incapucciato egli ancora e







sarebbesi fatto frate. ma da gerozzo dini, che faceva fare nell’ossa il giudicio, che baccio aveva lasciato imperfetto, fu pregato che, avendo quella medesima maniera,
gli volesse dar fine. et inoltre perché v’era il cartone finito di mano di baccio et altri disegni, e pregato ancora
da fra’ bartolomeo, che aveva avuto a quel conto danari
e si faceva coscienza di non avere osservato la promessa,
mariotto all’opra diede fine; dove con diligenza e con
amore condusse il resto dell’opera, talmente che molti
non lo sapendo, pensano che d’una sola mano ella sia lavorata. per il che tal cosa gli diede grandissimo credito
nell’arte. lavorò alla certosa di fiorenza nel capitolo un
crocifisso con la nostra donna e la maddalena appiè
della croce et alcuni angeli in aere, che ricolgono il sangue di cristo, opera lavorata in fresco e con diligenza e
con amor assai ben condotta. ma non parendo che i frati del mangiare a lor modo li trattassero, alcuni suoi giovani, che seco imparavano l’arte, non lo sapendo mariotto, avevano contrafatto la chiave di quelle finestre
onde si porge a’ frati la piatanza, la quale risponde in camera loro; et alcune volte secretamente quando a uno e
quando a uno altro rubavano il mangiare. fu molto romore di questa cosa tra’ frati: perché de le cose della gola i frati si risentono molto ben come gli altri; e facendo
ciò i garzoni con molta destrezza, essendo tenuti buone
persone, incolpavano coloro alcuni frati che per odio
l’un dell’altro il facessero; dove la cosa pur si scoperse
un giorno. perché i frati, acciò che il lavoro si finisse,
raddoppiarono la piatanza a mariotto et a’ suoi garzoni,
i quali con allegrezza e risa finirono quella opera.
alle monache di san giuliano di fiorenza fece la tavola dello altar maggiore, che in gualfonda lavorò in
una sua stanza, insieme con un’altra nella medesima
chiesa d’un crocifisso con angeli e dio padre, figurando
la trinità in campo d’oro a olio. era mariotto persona
inquietissima e carnale nelle cose d’amore e di buon







tempo nelle cose del vivere; perché, venendogli in odio
le sofisticherie e gli stillamenti di cervello della pittura,
et essendo spesso dalle lingue de’ pittori morso, come è
continua usanza in loro e per eredità mantenuta, si risolvette darsi a piú bassa e meno faticosa e piú allegra arte;
et aperto una bellissima osteria fuor della porta san gallo, al ponte vecchio al drago, taverna piú che osteria fece, e quella molti mesi tenne, dicendo che aveva presa
una arte la quale era senza muscoli, scorti, prospettive e,
quel ch’importa piú, senza biasmo, e che quella che aveva lasciata era contraria a questa; perché imitava la carne
e ’l sangue, e questa faceva il sangue e la carne, che quivi
ognora si sentiva, avendo buon vino, lodare, et a quella
ogni giorno si sentiva biasimare.
ma pure venutogli a noia, rimorso dalla viltà del mestiero, ritornò a la pittura, dove fece per fiorenza quadri
e pitture in casa di cittadini. e lavorò a giovan maria
benintendi tre storiette di sua mano. et in casa medici
per la creazione di leon decimo dipinse a olio un tondo
della sua arme con la fede, la speranza e la carità, il
quale sopra la porta del palazzo loro stette gran tempo.
prese a fare nella compagnia di san zanobi, allato alla
canonica di santa maria del fiore, una tavola della nunziata e quella con molta fatica condusse. aveva fatto far
lumi a posta, et in su l’opera la volle lavorare, per potere
condurre le vedute che alte e lontane erano, abbagliate,
diminuire e crescere a suo modo. fecevi alcuni angeli
che volano, e fanciulli bellissimi, e intravenendo discordia fra quegli che la facevano fare e mariotto, pietro perugino, allora vecchio, ridolfo ghirlandaio e francesco
granacci la stimarono e d’accordo il prezzo di essa opera insieme acconciarono.
fece in san brancazio di fiorenza in un quadrotto in
un mezzo tondo la visitazione di nostra donna, similmente in santa trinita lavorò in una tavola la nostra
donna, san girolamo e san zanobi con diligenza. et al-







la chiesa della congregazione de’ preti in san martino
fece una tavola della visitazione molto lodata. fu condotto al convento de la quercia fuori di viterbo, e quivi
poi che ebbe cominciata una tavola, gli venne volontà di
veder roma, e cosí in quella condottosi lavorò e finí, a
frate mariano fetti a san salvestro di monte cavallo alla cappella sua, una tavola a olio con san domenico,
santa caterina da siena che cristo la sposa, con la nostra donna, con una delicata maniera. et alla quercia ritornato, dove aveva alcuni amori, a i quali per lo desiderio del non gli avere posseduti, mentre che stette a
roma, volse mostrare ch’era ne la giostra valente, perché fece l’ultimo sforzo. e come quel che non era né
molto giovane né valoroso in cosí fatte imprese, fu sforzato mettersi in letto. di che dando la colpa all’aria di
quel luogo, si fé portare a fiorenza in ceste. e non gli
valsero aiuti né ristori, che di quel male si morí in pochi
giorni d’età d’anni xlv, et in san pier maggiore di quella città fu sepolto. e dopo non molto tempo, fu onorato
con questa memoria:
mente parvm (fateor) constabam: mentis acvmen
sed tamen ostendvnt picta, fvisse mihi.

furono le sue pitture circa l’anno mdxii.







rafaellin del garbo
pittor fiorentino
è gran cosa che la natura si sforza talora di far uno ingegno, che ne’ suoi primi principii fa cose di tanta maraviglia, che gli uomini si promettono di lui che e’ debba
salir sopra il cielo; e tanta aspettazione si pongano
nell’animo, che o per vigore della natura o per capriccio
della fortuna lo inalzano fino al mezzo et in un tratto a
terra, onde lo levorono, lo ritornano. talché chi aveva
appoggiata tutta le fede in quella persona, tronca i rami
della speranza, e non solo tace la impossibilità di colui,
ma vitupera il primo moto, che lo mise su salti del venire
piú che mortale; né si resta con infinito oprobrio sotterrarlo sí, che mai piú de terra non si può rilevare. né per
cosa che fra tante cattive poi operando si faccia buona
(tanta forza ha lo sdegno ne gli animi di coloro, i quali
aspettavano i miracoli) non lo vogliono riguardare o
considerare in maniera alcuna, chiudendosi gli occhi il
piú delle volte per non avere a vedere il vero. laonde
sbigottito l’animo dello operante, oltra al divenir d’animo piú vile, di continuo viene in declinazione, e fassi piú
debile di forze. e di tali molti se ne veggono in questa
arte, et infiniti ancora nelle altre scienzie. per il che chi
ben comincia i principii, trattenendoli con onesti mezzi,
rare volte è che non conduca l’opre sue a ottimo fine.
questo non fece rafaellin del garbo, pittore aiutato
dalla natura nella giovanezza d’ottimo e mirabile ingegno, il quale nel migliore della aspettazione delle genti,
si condusse a miglior fine. fu rafaellino discepolo di filippo di fra’ filippo nella sua giovanezza, e molto studioso e desideroso di venire a gli ultimi fini della perfezzione di questa arte, dove segni manifestissimi dimostrò,
lavorando quando era giovane nella minerva con filippo. e parve che la natura nella gioventú di costui si sfor-







zasse fare certi principii, il mezzo de i quali fu meno che
mediocre, et il fine quasi nulla.
le prime opere di rafaello furono lodate nella cappella de’ capponi a san bartolomeo di monte oliveto
fuor della porta s. friano sul monte, dove dipinse in tavola una resurressione di cristo, fra le figure della quale
sono alcuni soldati, i quali promettevano di lui cose rarissime. fece sopra le monache di san giorgio in muro
alla porta della chiesa una pietà con le marie intorno, e
similmente sotto quello un altro arco con una nostra
donna nel mdiiii. nella chiesa di santo spirito in fiorenza in una tavola sopra quella de’ nerli, di filippo suo
maestro, dipinse una pietà, cosa tenuta molto buona e
lodevole; et una altra di san bernardo manco perfetta di
quella. era in una fantasia d’andare inanzi con l’arte di
continuo, et ogni dí peggiorava. in santo spirito sotto le
porte della sagrestia fece due altre tavole, nelle quali declinò tanto da quel primo buono, che queste cose non
parevano piú di sua mano; et ogni giorno l’arte dimenticando si ridusse poi, oltra le tavole e quadri che faceva, a
dipignere ogni vilissima cosa; e tanto avvilí per la grave
famiglia de’ figliuoli che aveva, ch’ogni valor dell’arte
trasmutò in goffezza. perché sovragiunto da infermità et
impoverito, miseramente finí la sua vita di età d’anni
lviii. fu sepolto dalla compagnia della misericordia in
san simone di fiorenza nel mdxxiiii. lasciò dopo di sé
molti, che furono pratiche persone. andò ad imparare
da costui i principii dell’arte nella sua fanciullezza bronzino fiorentino pittore, il quale si portò poi sí bene sotto
la protezzione di iacopo da puntormo pittor fiorentino,
che nell’arte ha fatto i medesimi frutti che iacopo suo
maestro, come ne fanno fede alcuni ritratti et opere di
sua mano appresso lo illustrissimo et eccellentissimo signor duca cosimo nella guarda roba, e per la illustrissima signora duchessa la cappella lavorata in fresco; e vi-







vendo et operando merita quelle infinite lodi che tutto
di sé gli danno.







torrigiano
scultor fiorentino
grandissima possanza ha lo sdegno per chi invidiosamente cerca con alterigia e con superbia in una professione essere stimato eccellente, e che in tempo ch’egli
non se lo aspetti vegga levarsi di nuovo qualche bello ingegno della medesima arte, il quale non pure lo paragoni, ma col tempo di gran lunga lo avanzi. questi tali certissimamente non è ferro, che per rabbia non rodessero,
o male, che potendo non facessero. per che par loro
scorno ne’ popoli troppo orribile lo avere visto nascere i
putti, e da’ nati, quasi in un tempo nella virtú essere raggiunti; non sapendo eglino che ogni dí si vede la volontà
spinta dallo studio, ne gli anni acerbi de’ giovani, quando con la frequentazione de gli studi è da essi esercitata,
crescere in infinito; e che i vecchi dalla paura, dalla superbia e dalla ambizione tirati, diventano goffi, e quanto
meglio credono fare, peggio fanno, e credendo andare
inanzi, ritornano a dietro. onde essi invidiosi mai non
danno credito alla perfezzione de’ giovani nelle cose che
fanno, quantunque chiaramente le vegghino, per l’ostinazione ch’è in loro. per che nelle prove si vede che,
quando eglino per volere mostrare quel che sanno piú si
sforzano, ci mostrano spesso di loro cose ridicole e da
pigliarsine giuoco. e nel vero come gli artefici passano i
termini, che l’occhio non sta fermo e la mano lor trema,
possono, se hanno avanzato alcuna cosa, dare di consigli
a chi opera, atteso che l’arte della pittura e della scultura
vuol l’animo cui bolla il sangue, fiero e pieno di voglia
ardente e de’ piaceri del mondo capital nimico. e chi
nelle voglie del mondo non è continente, fugga in tutto
gli studii. e da che tanti pesi si recano dietro queste
virtú, pochi son quegli, e rari, ch’arrivino a ’l supremo
lor grado. di maniera che piú son quegli che da le mosse







con caldezza si partono, che quegli che per ben meritar
nel corso acquistano il premio.
come piú superbia che arte, ancora che molto valesse, si vide nel torrigiano scultor fiorentino, il quale nella
sua giovanezza fu da lorenzo de’ medici vecchio tenuto nel giardino. e perché egli lavorava di terra benissimo, fece di quella in tal luogo alcune figure. perciò egli,
che sendo giovane concorreva con michele agnolo,
avendosi acquistato nome di valente artefice, fu condotto in inghilterra, dove a’ servigi di quel re infinitissime
cose fece di marmo, di bronzo e di legno; e quivi lavorò
a concorrenza con maestri di quel paese, e con l’opere
sue tutti li vinse. fece molte cose, e di quelle cavò premii tali, che se non fosse stato persona superba averebbe
fatto ottima fine, come per lo contrario fece. dicesi che
d’inghilterra in ispagna condotto fece un crocifisso di
terra, cosa piú mirabile che sia in tutta la spagna; e fuori
della città di sevilia, in un monasterio de’ frati di san
girolamo, un altro crocifisso e san girolamo in penitenzia accompagnato da ’l suo lione. e ritrasse un vecchio, dispensiero de’ botti mercanti fiorentini in ispagna, et una nostra donna et il figliuolo, che per la
bellezza sua fu cagione che egli ne facesse un’altra al
duca d’arcus, il quale per averla gli aveva fatte tante
promesse, ch’egli si pensò d’esserne ricco per sempre.
laonde finita, gli donò tanti di que’ suoi maravedís, moneta che val poco o nulla, ch’egli due persone cariche a
casa se ne condusse, per che si pensò d’essere ricchissimo diventato. ma poi fatto contare a certo suo amico
fiorentino tal moneta e ridurre al modo italiano, vide
che tanta somma non arrivava pure a trenta ducati. perch’egli tenendosi beffato, con grandissima collera andò
dove era la figura sua e guastolla. laonde quello spagnuolo stimandosi vituperato, accusò il torrigiano per
eretico; il quale fu messo in prigione et ogni dí esaminato et a diversi inquisitori di eresia mandato, perché egli-







no giudicorono che meritasse essere per tale eccesso
gravemente punito. la qual cosa fu cagione che il torrigiano in tanta malinconia si trovò, che egli stette alquanti giorni senza voler mangiare; per che divenuto debilissimo appoco appoco finí la sua vita. et acquistone
questo epitaffio:
virginis intactae hic statvam qvam fecerat, ira
qvod fregit victvs, carcere clavsvs obit.

cosí col torsi il cibo si liberò da la vergogna, parendogli perciò meritare d’essere condannato a morte. furono
fatte le figure sue circa gli anni mdxviii. e morí nel
mdxxii.







giuliano et antonio da san gallo
architetti fiorentini
l’animo et il valore in un corpo, che di virtú sia capace, fa di sé effetti infiniti di maraviglia, con ciò sia che
tutte le persone che sono abiette o dalle corti o da i capi,
che far possono esperimento de gli uomini valenti, sono
ancora lontani da l’operar loro nella virtú, la quale è figurata per un lume in questo cieco mondo, che è quello
che la fa piú in infinita grandezza risplendere e di piú lode degna. onde nasce che oltra l’opere il nome suo in
infinito cresce e lascia di sé ne’ posteri suoi l’eternità del
nome, e dassi animo a quegli che sono timidi, che si mettono inanzi alle fatiche et all’operare. cosí adunque
s’abbellisce il mondo e si dà animo a i principi che di
continuo faccino dell’opere, e si mostra le doti avute da
’l cielo nelle virtú a i discendenti, i quali de gli altrui sudori acquistano e ricevono infinita comodità. onde per
tal cagione comprenderemo il valore in questa vita, e
nell’arte l’animo pronto, che nelle imprese difficili mostrò giuliano di francesco di bartolo giamberti architetto fiorentino, che l’origine di quella arte prese da
francesco padre suo, il quale ne’ suoi tempi fu di quegli
architetti che vivevano nel governo di cosimo de’ medici, adoprato ne’ suoi edifici e guiderdonato di provisione per quelli e per la musica, che di diversi stromenti sonava. ebbe giuliano et antonio suoi figliuoli, i quali
all’arte dello intagliare di legno mise; et essi disegnando
seguitarono quella arte. viveva al tempo di lorenzo
vecchio de’ medici il francione legnaiuolo domestico
suo, con chi sonetti e baie tutto il giorno facevano, et esso a gli intagli di legno et alle prospettive attendeva et
insieme cose infinite d’architettura disegnò a quel magnifico cittadino. perciò francesco mise giuliano sotto
la custodia sua, come di spirto piú acuto e d’ingegno piú







destro, il quale fece in quella arte cose degne di lode, come ne può rendere vero testimonio nel duomo di pisa il
coro tutto fatto di bellissimi intagli e di vaghissime prospettive, il qual ancor oggidí fra molte prospettive nuove
non senza maraviglia si vede. avvenne che in quel tempo che giuliano attendeva al disegno et il sangue della
giovanezza gli bolliva, lo esercito del duca di calavria
per odio che quel signore teneva col magnifico lorenzo
imperiosamente s’accampò alla castellina, per occupare
il dominio alla signoria di fiorenza e per venire (se avessi potuto) a fine di qualche disegno maggiore. perché
strignendo egli la castellina, fu sforzato il magnifico lorenzo mandarvi uno ingegnere che facesse mulini e bastie, et inoltre avesse cura della artiglieria, allora assai
poco usata a maneggiarsi. e fra infiniti che concorsero,
giuliano come d’ingegno piú atto e piú destro e spedito
fu messo inanzi, e gli fu facile ad ottenere, avendo egli
dependenza di servitú contratta per francesco padre di
esso giuliano con cosimo vecchio. per il che con auttorità conveniente al suo mistiero fu espedito a quella impresa.
arrivato giuliano a la castellina, provide quella di
fortificazioni di dentro alle mura, et a i mulini et altre
cose necessarie a la difesa di quella. e visto gli uomini
star lontano da la artiglieria a quella si gettò, e caricandola e tirandola con destrezza grandissima, la acconciò
in maniera, che da indi in poi a nessuno fece male nel tirarla, avendo ella prima ucciso molte persone, le quali
per poco giudizio loro non avevano saputo provedersi,
che nel tornare a dietro ch’ella faceva, sempre qualche
uno non vi capitasse male. e tanta fu la prudenzia di
giuliano nel tirare, che il campo del duca impaurí di
maniera, che per questo et altri impedimenti ebbe caro
lo accordarsi e di quindi partirsi. fu dato lode dallo universale in fiorenza a giuliano, e dal magnifico lorenzo
fu di continuo ben veduto; or costui, voltosi alle fabri-







che, fece il chiostro di cestello di componimento ionico,
il quale rimase imperfetto per le spese de’ frati, et intanto venne in maggior considerazione a lorenzo lo spirito
di giuliano. et avendo egli volontà di fabricare al poggio a caiano, luogo tra fiorenza e pistoia, avendone al
francione fatto piú volte fare insieme con altri architetti
modelli e disegni, pensò che giuliano ancora facesse il
medesimo; il che egli fece volentieri, e lo trasse tanto de
la forma solita e consueta, che lorenzo cominciò subitamente a farlo mettere in opera come il migliore di tutti;
et accresciutoli grado per questo, gli dette poi sempre
provisione. avvenne che egli voleva fare una volta alla
sala grande di detto palazzo che noi chiamiamo a botte,
e non credeva lorenzo che per la distanzia si potesse girare; onde giuliano, che fabricava in fiorenza una sua
casa, voltò la sala sua a similitudine di quella per far capace la volontà del magnifico lorenzo; per che egli
quella del poggio felicemente fece condurre. onde la fama sua talmente era cresciuta, che a’ preghi del duca di
calavria fece il modello d’un palazzo, che con commissione del magnifico lorenzo doveva servire a napoli, e
consumò gran tempo a condurlo. mentre adunque lo lavorava, accade che il castellano di ostia, vescovo allora
della rovere, il quale fu poi col tempo papa giulio ii,
volendo acconciare e mettere in buono ordine quella
fortezza, udita la fama di giuliano, mandò per lui a fiorenza, et ordinatoli buona provisione ve lo tenne due
anni a farvi tutti quegli utili e comodità e’ poteva con
l’arte sua. e perché il modello del duca di calavria non
patisse e finir si dovesse, ad antonio suo fratello lasciò
che con suo ordine lo finisse, il quale nel lavorarlo aveva
con diligenza seguitato e finito ancora, essendo antonio
di sofficienza in tale arte non meno che giuliano venuto
al segno. per il che fu consigliato giuliano da lorenzo
vecchio a presentarlo egli stesso, acciò che in tal modello potesse mostrare le difficultà che in esso aveva fatto;







laonde partí per napoli, e presentato l’opera, onoratamente fu ricevuto non con meno stupore de lo averlo il
magnifico lorenzo mandato con tanto garbata maniera,
quanto con maraviglia a mirare il magisterio de l’opera
nel modello. la quale opra piacque sí, che si diede con
celerità principio a essa vicino al castel nuovo.
poi che giuliano fu stato a napoli un pezzo, nel chiedere licenza al duca per tornare a fiorenza, gli fu fatto
dal re presenti di cavalli e vesti, e fra l’altre una tazza
d’argento con alcune centinaia di ducati, i quali giuliano non volle accettare, dicendo che stava con padrone il
quale non aveva bisogno d’oro né d’argento. e se pure
gli voleva far presente o alcun segno di guiderdone, per
mostrare che vi fosse stato, gli donasse alcuna de le sue
anticaglie a sua elezzione. le quali il re liberalissimamente per amor del magnifico lorenzo e per le virtú di
giuliano gli concesse, e queste furono: la testa d’uno
adriano imperatore, oggi sopra la porta del giardino in
casa medici, una femmina ignuda piú che ’l naturale, et
un cupido che dorme, di marmo tutti tondi. le quali
giuliano mandò a presentare al magnifico lorenzo, che
perciò ne mostrò infinita allegrezza, non restando mai di
lodar l’atto del liberalissimo artefice, il quale rifiutò
l’oro e l’argento per l’artificio, cosa che pochi averebbono fatto.
ritornò giuliano a fiorenza e fu gratissimamente raccolto dal magnifico lorenzo, al quale venne capriccio
per sodisfare a frate mariano da ghinazzano, literatissimo de l’ordine de’ frati eremitani di santo agostino, di
edificargli fuor de la porta s. gallo un convento, capace
per cento frati, del quale ne fu da molti architetti fatto
modelli, et in ultimo si mise in opera quello di giuliano.
il che fu cagione che lorenzo lo nominò da questa opera giuliano da s. gallo. onde giuliano, che da ognuno
si sentiva chiamare da san gallo, disse un giorno burlando al magnifico lorenzo: «colpa del vostro chiamar-







mi da san gallo, mi fate perdere il nome del casato antico, e credendo avere andare inanzi per antichità, ritorno
a dietro». per che lorenzo gli rispose che piú tosto voleva che per la sua virtú egli fosse principio d’un casato
nuovo, che dependessi da altri. onde giuliano di tal cosa fu contento. venne che seguitando l’opera di san
gallo insieme con le altre fabbriche di lorenzo, non fu
finita né quella né l’altre, intervenendo la morte di esso
lorenzo. e poi ancora poco viva in piede rimase tal fabrica, che nel mdxxx per lo assedio di fiorenza fu rovinata e buttata in terra insieme col borgo, che di fabbriche molto belle aveva piena tutta la piazza; et al presente
alcun vestigio non vi si vede né di casa né di chiesa né di
convento. successe in quel tempo la morte del re di napoli, e giuliano gondi ricchissimo mercante fiorentino
se ne tornò a fiorenza, e dirimpetto a s. firenze, di sopra dove stanno i lioni di componimento rustico fece fabricare un palazzo da giuliano, col quale per la gita di
napoli aveva stretta dimestichezza. questo palazzo doveva fare la cantonata finita e voltare verso la mercatanzia vecchia, ma la morte di giuliano gondi la fece fermare.
fece per un viniziano fuor de la porta a’ pinti in camerata un palazzo, et ancora a’ privati cittadini molte
case, delle quali non accade far menzione. avvenne che
al magnifico lorenzo tirato da l’utilità del publico e da
l’ornamento del secolo, per lasciar fama e memoria oltre
alle infinite che procacciate si aveva, venne il bel pensiero di fare la fortificazione del poggio imperiale sopra
poggibonzi su la strada di roma, per farci una città, la
quale non volse disegnare senza il consiglio e disegno di
giuliano; e per lui fu cominciata quella fabbrica famosissima, nella quale fece quel considerato ordine di fortificazione e di bellezza che oggi veggiamo. le quali opere
gli diedero tal fama, che dal duca di milano acciò che
gli facesse il modello d’un palazzo per lui, fu per il mez-







zo poi di lorenzo condotto a milano, dove non meno fu
onorato giuliano dal duca, che e’ si fusse stato onorato
prima dal re quando lo fece chiamare a napoli. per che
presentando egli il modello per parte del magnifico lorenzo riempié quel duca di stupore e di maraviglia nel
vedere in esso l’ordine e la distribuzione di tanti begli
ornamenti, e con arte tutti e con leggiadria accomodati
ne’ luoghi loro. il che fu cagione, che, procacciate tutte
le cose a ciò necessarie, si cominciasse a metterlo in opera. fu trovato da giuliano lionardo da vinci, che lavorava col duca, e parlarono del getto che far voleva del
suo cavallo, disputando de la impossibilità; di che n’ebbe bonissimi documenti. la quale opra fu messa in pezzi per la venuta de’ francesi, e cosí il cavallo non si finí,
né ancora si poté finire il palazzo.
ritornò a fiorenza, dove trovò che antonio suo fratello, che gli serviva ne’ modegli, era divenuto cotanto
egregio, che nel suo tempo non c’era chi lavorasse et intagliasse meglio di esso, e massimamente crocifissi di legno grandi, come ne fa fede quello sopra lo altar maggiore nella nunziata di fiorenza, et uno che tengono i
frati di san gallo in san iacopo tra’ fossi, et uno altro
nella compagnia dello scalzo, i quali sono tutti tenuti
bonissimi. ma egli lo levò da tale essercizio et alla architettura in compagnia sua lo fece attendere, avendo egli
per il privato e publico a fare molte faccende. avvene,
come di continuo avviene, che la fortuna nimica della
virtú levò gli appoggi delle speranze a’ virtuosi con la
morte di lorenzo de’ medici; la quale non solo fu cagione di danno a gli artefici virtuosi et alla patria sua, ma a
tutta l’italia ancora; e perciò di tal perdita fino il cielo ne
fé segno. rimase giuliano con gli altri spirti ingegnosi
smarriti sconsolatissimo, e per lo dolore si trasferí a prato vicino a fiorenza a fare il tempio della nostra donna
della carcere, per essere ferme in fiorenza tutte le fabbriche publiche e private. dimorò dunque in prato tre







anni continui, con sopportare la spesa, il disagio e ’l dolore quanto poteva il meglio. avvenne che a santa maria
di loreto era la chiesa scoperta, et avendosi a voltare la
cupola, cominciata già e non finita da giuliano da maiano, stavano in dubbio che la debolezza de’ pilastri non
reggesse tal peso. per il che scrissero a giuliano che, se
voleva tale opera, la andasse a vedere, et egli come animoso e valente, mostrò con facilità quella poter voltarsi
e che a ciò gli bastava l’animo; e tante e tali ragioni allegò loro, che l’opera gli fu allogata. dopo la quale allogazione fece espedire l’opera di prato e coi medesimi
maestri muratori e scarpellini a loreto si condusse. e
perché tale opra avesse fermezza nelle pietre e saldezza e
forma e stabilità e facesse legazione, mandò a roma per
la pozzolana; né calce fu, che con essa non fosse temperata e murata ogni pietra, cosí in termine di tre anni
quella finita e libera rimase perfetta.
andò poi a roma, dove a papa alessandro vi restaurò il tetto di santa maria maggiore, che ruinava; e vi
fece quel palco ch’al presente si vede, che dallo ingegno
e valor di giuliano fu condotto. cosí nel praticare per la
corte il vescovo della rovere, fatto cardinale di san
pietro in vincola, già amico di giuliano fin quando era
castellano d’ostia, gli fece fare il modello del palazzo di
san pietro in vincola. e poco dopo questo volle edificare a savona sua patria un palazzo, pur col disegno e con
la presenzia di giuliano. la quale andata gli era difficile,
percioché il palco non era ancor finito, e papa alessandro non voleva ch’e’ partisse. per il che lo fece finire per
antonio suo fratello, il quale per avere ingegno buono e
versatile, nel praticare la corte contrasse servitú col papa, che gli mise grandissimo amore e gnene mostrò nel
volere fondare e rifondare con le difese a uso di castello
la mole di adriano, oggi detta castello santo agnolo;
alla quale impresa fu preposto antonio. cosí si fecero i
torrioni da basso, i fossi e l’altre fortificazioni, ch’al pre-







sente veggiamo. la quale opera gli diè credito grande
appresso il papa, e ’l medesimo col duca valentino suo
figliuolo; e fu cagione ch’egli facesse la rocca che si vede
oggi a civita castellana. e cosí, mentre quel pontefice
visse, egli di continuo attese a fabbricare, e per esso lavorando fu non meno premiato che stimato da lui.
già aveva giuliano a savona condotto l’opera innanzi, et il cardinale per alcuni suoi bisogni ritornò a roma
e lasciò molti operari ch’alla fabbrica dessero perfezzione con l’ordine e col disegno di giuliano, il quale ne
menò seco a roma et egli fece volentieri questo viaggio
per rivedere antonio e l’opere d’esso, dove dimorò alcuni mesi. accadde allora che il cardinale venne in disgrazia del papa, e si partí da roma per non esser fatto prigione, e giuliano gli tenne sempre compagnia. arrivati
dunque a savona crebbero maggior numero di maestri
da murare et altri artefici in su il lavoro. ma facendosi
ognora piú vivi i romori del papa contra il cardinale,
non stette molto ch’e’ se n’andò in avignone, e d’un
modello che giuliano aveva fatto d’un palazzo per lui,
fece fare un dono al re; il quale modello era maraviglioso di bellissimi ordini, e corrispondente di ornamento
con variati garbi, capace per lo alloggiamento di tutta la
sua corte. era la corte reale in lione quando giuliano
presentò il modello, il quale fu tanto caro et accetto al
re, che largamente lo premiò e gli diede lode infinite, e
ne rese molte grazie al cardinale ch’era in avignone. ebbero intanto nuove che il palazzo di savona era già presso alla fine; per il che il cardinale deliberò che giuliano
rivedesse tale opera; e cosí andò giuliano a savona, e
poco vi dimorò, che fu finito affatto. laonde giuliano
desiderando tornare a fiorenza, dove per lungo tempo
non era stato, con que’ maestri prese il cammino. aveva
in quel tempo il re di francia rimesso pisa in libertà e
durava ancora la guerra tra fiorentini e pisani; per il che
volendo giuliano passare, giunto in lucca si fecero fare







salvocondotto, avendo eglino de’ soldati pisani non poco sospetto. onde nel lor passare vicino ad altopascio,
furono da’ pisani fatti prigionieri, non curando essi salvocondotto né cosa che avessero. e per sei mesi fu ritenuto in pisa, con taglia di trecento ducati; onde pagati
quelli se ne tornò a fiorenza.
aveva antonio a roma inteso queste cose, et avendo
desiderio di rivedere la patria e ’l fratello, con licenzia
partí da roma, e nel suo passaggio disegnò al duca valentino la rocca di monte fiascone. cosí a fiorenza si ricondusse l’anno mdiii e quivi con allegrezza di loro e de
gli amici si goderono. seguí allora la morte di alessandro vi e la successione di pio iii che poco visse, e fu
creato pontefice il cardinale di san pietro in vincola,
chiamato papa giulio ii, la qual cosa fu di grande allegrezza a giuliano, per la lunga servitú che aveva seco.
onde deliberò andare a baciargli il piede, perché giunto
a roma fu lietamente veduto e con carezze raccolto, e
subito fu fatto esecutore delle sue prime fabbriche inanzi la venuta di bramante. antonio, ch’era rimasto a fiorenza, sendo gonfaloniere pier soderini, non ci essendo
giuliano continuò la fabbrica del poggio imperiale, e
quivi erano mandati a lavorare tutti i prigioni pisani, per
finire piú tosto tal fabbrica. fu poi per i casi d’arezzo
ruinata la fortezza, et antonio fece il modello con consenso di giuliano, il quale da roma perciò partí e subito
vi tornò. fu questa opera cagione che antonio fosse fatto architetto del comune di fiorenza sopra tutte le fortificazioni. nel ritorno di giuliano in roma si praticava
che ’l divino michele agnolo buonarroti dovesse fare la
sepoltura di giulio, per che giuliano confortò il papa
alla impresa, e che per tale edifizio si fabricasse una cappella a posta, e non por quella nel vecchio san pietro,
non ci essendo luogo; la quale cappella renderebbe
quella opera piú perfetta e con maestà. laonde molti architetti fecero i disegni, di maniera che venuti in consi-







derazione appoco appoco, da una cappella si misero alla
fabbrica del nuovo san pietro. era capitato a roma bramante da urbino architetto, che tornava di lombardia,
e con mezzi straordinari e con l’opera sua, insieme con
baldassar perucci e raffael da urbino et altri architetti,
mise tale opera in confusione, di maniera che molto
tempo si consumò ne’ ragionamenti; finalmente l’opera
fu data a bramante. onde talmente si sdegnò giuliano,
per la servitú che avea col papa in minor grado, avendogli promesso tal fabbrica, che domandò licenza; ancora
che dargliele volesse in compagnia di bramante; e cosí
con molti doni del papa se ne tornò a fiorenza. né fu
ciò meno caro a pier soderini, il quale subito lo mise in
opera.
non passarono sei mesi, che il papa gli fece scrivere
da m<esser> bartolomeo della rovere, nipote del papa
e compare e domestico a giuliano, che a roma per util
suo dovesse ritornare; ma né per patti né per promesse
si poteva svolgere giuliano, parendogli essere stato
schernito dal papa. talché ne fu scritto a pier soderini
che lo inviasse a roma, perché sua santità voleva finire
l’impresa di papa nicola v, ciò è la fortificazione del
torrion tondo cominciata da lui, e cosí di borgo e belvedere e san pietro voleva fare ricignere di mura forte. e
perché era molto onorata impresa si lasciò giuliano persuadere da pietro a la andata. giunto a roma fu dal papa ben raccolto, et ebbe molti doni. aveva in animo il
papa di cacciare i franzesi d’italia; e venuto a la impresa
di bologna menò seco giuliano; e cacciatine i bentivogli, per consiglio di giuliano deliberò di far fare da michele agnolo buonarroti un papa di bronzo. cosí giuliano scrisse a michele agnolo per parte del papa; il
quale venne e fabricollo, e fu posto nella facciata di s.
petronio. partí giuliano col papa a la mirandola, e quella presero, e giuliano con fastidio e disagio ritornò a
roma con la corte. non era ancora la rabbia di cacciare







i franzesi uscita di testa al papa, perché di nuovo tentava levare il governo di fiorenza a pier soderini, essendogli ciò di grave impedimento e di noia allo animo suo.
onde deviato il papa da ’l primo ordine di fabbricare, e
nelle guerre intricato, giuliano già stanco deliberò domandare licenzia al papa, veggendo che solo alla fabbrica di san pietro s’attendeva, et anco quella caminava
pian piano. il papa ciò udendo, gli rispose in collera:
«credi tu che non si trovino de’ giuliani da s. gallo?»
et egli: non mai di fede né di servitú pari alla sua, ma
ch’egli ritroverebbe ben de i principi piú d’integrità nelle promesse che il papa. cosí non gli volse dar licenzia,
anzi gli disse che altra volta gliene parlasse.
aveva allora condotto bramante da urbino raffaello,
che dipigneva le camere papali, le quali piacevano molto
al papa; per il che seguitando la cappella di sisto suo
zio, volentieri arebbe fatto dipignere la volta di quella. e
però sapendo giuliano che michelagnolo aveva finito a
bologna il papa di bronzo, ne parlò a sua santità, e la
consigliò a chiamarlo a roma et a dargli questo lavoro.
il che volentieri fece papa giulio. e cosí la volta della
cappella fu allogata a michele agnolo. poco dopo questo, ricercò giuliano la licenzia per ritornarsi a fiorenza, et il papa vedendolo in ciò deliberato, con buona
grazia sua lo benedisse, et in una borsa di raso rosso gli
donò  scudi, dicendogli ch’e’ andasse a riposarsi a
casa, che in ogni suo evento gli sarebbe amorevole. cosí
giuliano baciatogli il piede se ne tornò a fiorenza. era
nel suo ritorno circundata pisa dall’esercito fiorentino et
assediata. per il che pier soderini, dopo le accoglienze
fatte a giuliano, lo mandò in campo a i commessarii, i
quali non potevano riparare che i pisani non mettessero
per arno vettovaglie in pisa. onde consigliarono che si
dovesse fare un ponte su le barche, acciò fossero impediti i navili, che non potessero passar. ritornato giuliano a fiorenza conclusero che a primavera ciò si facesse.







in questo mezzo fatte le debite provisioni, andò nel tempo statuito giuliano a pisa, e menò seco antonio suo
fratello, e cosí fabbricando insieme, condussero un ponte, cosa molto ingegnosa e bella, per potersi quello difendere de le piene delle acque e da altri impedimenti; e
lo incatenarono di maniera, che oltra che fece lo effetto
che volsero, mostrò ancora il valore della solita virtú di
giuliano. laonde stretto piú forte l’assedio a’ pisani per
cagione del sopra detto ponte, eglino veggendo non esser rimedio al mal loro, fecero l’accordo co’ fiorentini,
et a quei si resero. né molto vi andò, che pier soderini
vi mandò di nuovo giuliano, il quale con infinito numero di maestri e con celerità straordinaria vi fabbricò la
fortezza che oggi alla porta san marco si vede, e la porta
di componimento dorico; la quale opra durò fino all’anno mdxii. mentre che giuliano serviva a questo lavoro,
antonio faceva continuare per il dominio tutte le altre
fabbriche publiche. avvenne allora che il favore che diede papa giulio alla casa de’ medici per farla ritornare in
fiorenza onde era stata cacciata da’ franzesi, fu mezzo a
cacciare loro d’italia. fu adunque per questo effetto con
l’armi del papa cavato di palazzo piero soderini, e rimessa nello antico stato e governo la casa de’ medici; la
quale rientrata in fiorenza, fu riconosciuta la servitú di
giuliano et antonio col magnifico lorenzo de’ medici
da giovanni cardinale suo figliuolo; il quale non molto
lungi andò che, seguita la morte di giulio ii, fu creato
pontefice, e cosí convenne a giuliano trasferirsi di nuovo a roma. avvenne che poco stette a morire bramante,
per il che volsero dare a giuliano la cura di quella fabbrica, che fu poi data al grazioso rafaello da urbino. ma
giuliano, macero dalle fatiche et abbattuto dalla vecchiezza e da un male di pietra che lo cruciava, con licenzia di sua santità se ne tornò a fiorenza. e fra lo spazio
di due anni, non potendo reggere a tale infermità, da
quella aggravato, d’anni lxxiiii si morí l’anno mdxvii,







lasciando il nome al mondo, il corpo alla terra e l’anima
a dio.
lasciò nella sua partita dolentissimo antonio, che teneramente lo amava, et un suo figliuolo nominato francesco, che attendeva alla scultura et era di tenera età
quando morí suo padre. si riposorono adunque le sue
fabbriche un pezzo; et in questo mezzo antonio, che
mal volentieri si stava senza lavorare, fece due crocifissi
grandi di legno, l’uno de i quali fu mandato in ispagna,
e l’altro per via di domenico boninsegni, per il cardinale giulio de’ medici vicecancelliere, fu portato in francia. avvenne che la casa de’ medici deliberò di fare la
fortezza di livorno; per il che dal cardinale de’ medici
vi fu mandato antonio per fare il disegno, ancora che
poi non si mettesse interamente in opera in quel modo
che antonio lo aveva disegnato. in quel medesimo tempo gli uomini di monte pulciano per miracoli fatti da
una imagine di nostra donna, deliberarono di fare un
tempio di grandissima spesa, del quale antonio fece il
modello e ne divenne capo. per il che seguendo due volte l’anno visitava tal fabbrica, la quale oggi si vede condotta a l’ultima perfezzione, che nel vero di bellissimo
componimento e vario dall’ingegno d’antonio si vede
essere finita con somma grazia. e tutte le pietre sono di
certi sassi che tirano al bianco in modo di tivertini. la
quale opra è fuor della porta di san biagio a la banda a
man destra, a mezzo la salita del poggio. in questo tempo diede principio ancora al palazzo d’antonio di monte, cardinale di santa prassedia, nel castello del monte
san savino, et un altro per il medesimo ne fece a monte
pulciano, la quale opra è di bonissima grazia lavorata e
finita. fece l’ordine della banda delle case de’ frati de’
servi su la piazza loro, secondo l’ordine della loggia de
gli innocenti. et in arezzo fé modelli de le navate della
nostra donna delle lagrime; similmente fece un model-







lo della madonna di cortona, il quale non penso che si
mettesse in opera.
fu adoprato nello assedio per le fortificazione e bastioni dentro alla città, et ebbe a cotale impresa per
compagnia francesco suo nipote. avvenne che, essendo
stato messo in opera il gigante di piazza, di mano di michelagnolo, al tempo di giuliano fratello di esso antonio, e dovendovisi condurre quell’altro che aveva fatto
baccio bandinelli, fu data la cura ad antonio di condurvelo a salvamento; et egli, tolto in sua compagnia baccio
d’agnolo, con ingegni molto gagliardi e lo condusse e lo
posò salvo in su quella base, che a questo effetto si era
ordinata. ora essendo egli già vecchio divenuto, non si
dilettava d’altro che dell’agricoltura, nella quale era intelligentissimo. laonde quando piú non poteva per la
vecchiaia patire gli incomodi del mondo, l’anno
mdxxxiiii rese l’anima a dio, et insieme con giuliano
suo fratello nella chiesa di santa maria novella nella sepoltura de’ giamberti gli fu dato riposo.
le opere maravigliose di questi duoi fratelli faranno
fede al mondo dello ingegno mirabile ch’essi avevano, e
la vita et i costumi onorati delle azzioni loro avute in
pregio da tutto il mondo. lasciarono giuliano et antonio ereditaria l’arte dell’architettura de i modi dell’architetture toscane con miglior forma che pippo e gli altri fatto non avevano; e l’ordine dorico con miglior
misure e proporzione, che alla vitruviana opinione e regola prima non s’era usato di fare. condussero in fiorenza nelle lor case una infinità di cose antiche di marmo bellissime, che non meno onorano et ornano
fiorenza, ch’eglino ornassero sé et onorassero l’arte.
portò giuliano da roma il gettare le volte di maniera
che venissero intagliate, come in casa sua ne fa fede una
camera, et al poggio a caiano nella sala grande la volta
che si vede ora; onde obligo si debbe avere alle fatiche
sue, avendo fortificato il dominio fiorentino et ornata la







città, e per tanti paesi dove lavorarono dato nome a fiorenza et a gli ingegni toscani, che per onorata memoria
hanno fatto loro questi versi:
cedite romani structores, cedite graii,
artis, vitruvi, tu quoque cede, parens.
hetruscos celebrate viros: testudinis arcus,
urna, tholus, statuae, templa domusque petunt.







rafael da urbino
pittore et architetto
quanto largo e benigno si dimostri talora il cielo collocando, anzi per meglio dire, riponendo et accumulando in una persona sola le infinite ricchezze delle ampie
grazie o tesori suoi, e tutti que’ rari doni che fra lungo
spazio di tempo suol compartire a molti individui, chiaramente poté vedersi nel non meno eccellente che grazioso rafael sanzio da urbino; il quale con tutta quella
modestia e bontà, che sogliono usar coloro che hanno
una certa umanità di natura gentile, piena d’ornamento
e di graziata affabilità, la quale in tutte le cose sempre si
mostra, onoratamente spiegando i predetti doni con
qualunche condizione di persone et in qualsivoglia maniera di cose, per unico od almeno molto raro universalmente si fé conoscere. di costui fece dono la natura a
noi, essendosi di già contentata d’essere vinta dall’arte
per mano di michele agnolo buonarroti, e volse ancora
per rafaello esser vinta dall’arte e da i costumi. con ciò
sia che quasi la maggior parte de gli artefici passati avevano sempre da la natività loro arrecato seco un certo
che di pazzia e di salvatichezza, la quale oltra il fargli
astratti e fantastichi fu cagione, il piú delle volte, che assai piú apparisse e si dimostrasse l’ombra e l’oscuro de’
vizii loro, che la chiarezza e splendore di quelle virtú,
che giustamente fanno immortali i seguaci suoi. dove
per adverso in rafaello chiarissimamente risplendevano
tutte le egregie virtú dello animo, accompagnate da tanta grazia, studio, bellezza, modestia e costumi buoni,
che arebbono ricoperto e nascoso ogni vizio quantunque brutto, et ogni machia ancora che grandissima. per
il che sicurissimamente può dirsi che i possessori delle
dote di rafaello, non sono uomini semplicemente, ma
dèi mortali. e che quegli che coi ricordi della fama lassa-







no quaggiú fra noi per le opere loro onorato nome, possono ancora sperare in cielo guiderdone delle loro fatiche, come si vede che in terra fu riconosciuta la virtú, et
ora e sempre sarà onoratissima la memoria del graziosissimo rafaello.
nacque rafaello in urbino città notissima l’anno
mcccclxxxiii, in venerdí santo a ore tre di notte, d’un
giovanni de’ santi, pittore non molto eccellente, anzi
non pur mediocre in questa arte. egli era bene uomo di
bonissimo ingegno e dotato di spirito e da saper meglio
indirizzare i figliuoli per quella buona via, che per sua
mala fortuna non avevano saputo quelli che nella sua
gioventú lo dovevano aiutare. per il che natogli questo
figliuolo con buono augurio, al battesimo gli pose nome
rafaello; e subito nato lo destinò alla pittura ringraziandone molto idio, né vole mandarlo a baglia, ma che la
madre propria lo alattassi continovamente. crescendo
fu ammaestrato da loro, che altro che quello non avevano, con tutti que’ buoni et ottimi costumi che fu possibile; e cominciando giovanni a farlo esercitare nella pittura e vedendo quello spirito volto a far le cose tutte
secondo il desiderio suo, non gli lasciava metter punto
di tempo in mezzo né attendere ad altra cosa nessuna,
acciò che piú agevolmente e piú tosto venissi nell’arte di
quella maniera che egli desiderava. aveva fatto giovanni in urbino molte opere di sua mano e per tutto lo stato di quel duca, e facevasi aiutare da rafaello, il quale,
ancor che fanciulletto, lo faceva il piú et il meglio che e’
sapeva. né lasciava giovanni per questo di cercare d’intendere per ogni via chi tenessi il principato nella pittura; e trovando che i piú lodavano pietro perugino, si dispose potendo di porlo seco, e perciò andato a perugia e
non trovandovi pietro, si messe per poterlo meglio
aspettare a lavorare in san francesco alcune cose. ma
tornato pietro da roma prese alcuna pratica seco, e
quando fu il tempo a proposito del desiderio suo, con







quella affezzione che può venire da un cuor di padre et
onorato gli disse il tutto. e pietro che era benigno per
natura, non potendo mancare a tanta voglia, accettò rafaello. onde giovanni con la maggiore allegrezza del
mondo tornò ad urbino e non senza lagrime e pianti
grandissimi della madre lo menò a perugia. dove pietro,
veduto il disegno suo, i modi et i costumi, ne fé quel giudizio che il tempo dimostrò vero. e notabilissimo fu che
in pochi mesi, studiando rafaello la maniera di pietro, e
pietro mostrandoli con desiderio che egli imparassi, lo
imitava tanto a punto et in tutte le cose, che i suoi ritratti non si conoscevano da gli originali del maestro, e fra le
cose sue e di pietro non si sapeva certo discernere, come
apertamente mostrano ancora in s. francesco di perugia alcune figure che si veggono fra quelle di pietro. per
il che pietro per alcuni suoi bisogni tornato a fiorenza,
rafaello partitosi da perugia con alcuni suoi amici a
città di castello fece una tavola in santo agostino di
quella maniera, e similmente in s. domenico una di un
crocifisso, la quale se non vi fosse il suo nome scritto,
nessuno la crederebbe opera di rafaello, ma sí ben di
pietro. in san francesco di quella città fece una tavoletta de lo sponsalizio di nostra donna, nel quale espressamente si conosce lo augumento della virtú sua venire
con finezza assotigliando e passando la maniera di pietro. nella quale opera è tirato un tempio in prospettiva
con tanto amore, che è cosa mirabile a vedere le difficultà che in tale essercizio egli andava cercando.
in questo tempo avendo egli acquistato fama grandissima nel seguito di quella maniera, era stato allogato da
pio ii pontefice nel duomo di siena la libreria a dipignere al pinturicchio, il quale avendo domestichezza
con rafaello, fece opera di condurlo a siena come buon
disegnatore, acciò gli facesse i disegni et i cartoni di
quella opera, et egli pregato quivi si trasferí, et alcuni ne
fece. la cagione ch’egli non continuò, fu che in siena







erano venuti pittori che con grandissime lode celebravano il cartone che lionardo da vinci aveva fatto nella sala del papa in fiorenza in un groppo di cavalli, per farlo
nella sala di palazzo, e michele agnolo un altro d’ignudi
a concorrenza di quello piú mirabile e piú divino. onde
spronato da l’amore de l’arte piú che da l’utile, lasciò
quella opera e se ne venne a fiorenza. ne la quale giunto e piaciutogli tali opere, abitò in essa per alcun tempo
tenendo domestichezza con giovani pittori, fra i quali
furono ridolfo ghirlandaio et aristotile san gallo. gli
fu dato ricetto nella casa di taddeo taddei, e vi fu onorato molto, atteso che taddeo era inclinato da natura a
far carezze a tali ingegni. per il che meritò che la gentilezza di rafaello li facesse due quadri, che tengono de la
maniera prima di pietro e de l’altra che studiando vide, i
quali si veggono ancora in casa sua. aveva preso raffaello amicizia grandissima con lorenzo nasi, il quale avendo tolto donna in que’ giorni fecesi che rafaello gli dipinse un quadro d’una nostra donna, per tenere in
camera sua; nel quale fece a quella fra le gambe un puto,
al quale un san giovanni fanciulino egli ancora porge
uno uccello con gran festa e giuoco de l’uno e de l’altro.
et in quelle attitudini loro si conosce una semplicità
puerile et amorevole, oltra che son tanto ben coloriti e
con una pulitissima deligenzia condotti, che nel vero
paiono in carne viva piú che lavorati di colori e di disegno, e similmente la nostra donna, la quale ha un’aria
veramente piena di grazia e di divinità, come il paese et i
panni, e tutto il resto de l’opera. la quale fu da lorenzo
nasi tenuta con grandissima venerazione in mentre che
e’ visse, in memoria de le fatiche fattevi da rafaello ne
l’usarvi la diligenzia e l’arte che egli fece a condurla. ma
capitò male poi questa opera l’anno mdxlviii a dí 
d’agosto, quando la casa sua insieme con quella degli
eredi di marco del nero, che oltra la bellezza de lo edificio era piena di molti abbigliamenti et ornamenti quanto







casa di fiorenza, per uno smottamento del monte di san
giorgio rovinarono insieme con altre case vicine. e cosí
rimasono i pezzi di quella che poi ritrovati fra i calcinacci, furono da batista suo figliuolo amorevolissimo di tale
arte, fatti rimettere insieme con quel miglior modo che
si poteva. fece ancora a domenico canigiani un altro
quadro della medesima grandezza, nel quale è una nostra donna col putto che faccendo festa a un san giovannino che gli è porto da santa elisabetta mentre che
ella con una vivezza prontissima lo sostiene guarda un
san giuseppo, che apoggiatosi con ambe due le mani a
un bastone, china la testa a quella vecchia, che l’uno e
l’altro pare che stupischino del veder con quanto senno
in quella età sí tenera i due cugini l’un reverente a l’altro
si fanno festa. oltra che ogni colpo di colore nelle teste,
mani e piedi, son pennellate di carne viva, piú che d’altra tinta di maestro che facci quell’arte, la quale opera è
oggi appresso gli eredi di domenico, tenuta con grandissima venerazione.
studiò rafaello in fiorenza le cose vecchie di masaccio, e vide ne i lavori di lionardo e di michele agnolo
cose tali, che gli furono cagione di augumentare lo studio in maniera per la veduta di tali opere, che gran miglioramento e grazia accrebbe in tale arte. era in quel
tempo fra’ bartolomeo da san marco coloritore in quella terra bonissimo, del quale aveva rafaello presa domestichezza piacendogli molto, per che egli ogni giorno visitandolo cercava assai d’imitarlo. et acciò che meno
avesse a rincrescere al frate la sua compagnia, gli insegnò rafaello i modi della prospettiva, alla quale il frate
non aveva piú atteso. ma in su la maggior frequenzia di
questa pratica fu chiamato rafaello a perugia, et egli vi
andò, e quivi in san francesco dipinse una tavola d’un
cristo morto che portano a sotterrare, la quale fu tenuta
divinissima. e condusse questo lavoro con tanta freschezza e sí fatto amore, che a vederlo par fatto or ora;







et imaginossi nel componimento di questa opera il dolore che hanno i parenti stretti nel riporre il corpo di quella persona piú cara, nella quale veramente consista il bene, l’onore e l’utile della loro famiglia. e certamente chi
considera la diligenzia, l’amore, l’arte e la grazia di questa opera, giustamente si maraviglia, perché ella fa stupire ognuno, con la dolcezza dell’arie nelle figure, la bellezza de’ panni e la bontà in ogni cosa. finito questo
lavoro se ne ritornò a fiorenza, conoscendo l’utile dello
studio che ci aveva fatto, et ancora trattovi dall’amicizia.
e veramente per chi impara tali arti è fiorenza luogo
mirabile, per le concorrenze, per le gare e per le invidie,
che sempre vi furono e molto piú in que’ tempi. gli fu
da i dèi, cittadini fiorentini, allogata una tavola, che andava alla cappella dell’altar loro in santo spirito; et egli
la cominciò, et a buonissimo termine la condusse bozzata. e fece un quadro, che si mandò in siena, il quale nella partita di rafaello rimase a ridolfo del ghirlandaio,
perch’egli finisse un panno azzurro che vi mancava. e
questo avvenne perché bramante da urbino, essendo a’
servigi di giulio ii per un poco di parentela che avevano
insieme e per essere di un paese medesimo, gli scrisse
che aveva operato col papa che, volendo far certe stanze, egli potrebbe in quelle mostrare il valor suo. piacque
il partito a rafaello, e lasciò l’opere di fiorenza, trasferendosi a roma; per il che la tavola de’ dèi non fu piú finita, e dopo la morte sua rimase a m<esser> baldassarre
da pescia che la fece porre a una cappella fatta fare da
lui nella pieve di pescia. giunto rafaello a roma trovò
che gran parte delle camere di palazzo erano state dipinte, e tuttavia si dipignevano da piú maestri; e cosí stavano come si vedeva, che ve n’era una che da pietro della
francesca vi era una storia finita, e luca da cortona
aveva condotta a buon termine una facciata, e don pietro della gatta abbate di san clemente di arezzo vi
aveva cominciato alcune cose; similmente bramantino







da milano vi aveva dipinto molte figure, le quali la maggior parte erano ritratti di naturale, che erano tenuti bellissimi.
laonde rafaello nella sua arrivata avendo ricevute
molte carezze da papa iulio cominciò nella camera della
segnatura una storia quando i teologi accordano la filosofia e l’astrologia con la teologia, dove sono ritratti tutti i savi del mondo e di certe figure abbigliò tal cosa, che
alcuni astrologi di caratteri di geomanzia e d’astrologia
cavano, et a i vangelisti quelle tavole mandano. et in fra
costoro è un diogene con la sua tazza a ghiacere in su le
scalee, figura molto considerata et astratta, che per la
sua bellezza e per lo suo abito cosí a·ccaso è degna d’essere lodata. simile vi è aristotile e platone, l’uno col timeo in mano, l’altro con l’etica, dove intorno li fanno
cerchio una grande scuola di filosofi. né si può esprimere la bellezza di quelli astrologi e geometri che disegnano con le seste in su le tavole moltissime figure e caratteri.
fra costoro si vede un giovane di formosa bellezza, il
quale apre le braccia per maraviglia e china la testa, et è
il ritratto di federigo ii, duca di mantova, che si trovava allora in roma.
èvvi similmente una figura che, chinata a terra con un
paio di seste in mano, le gira sopra le tavole, la quale dicono essere bramante architettore, e che egli non è men
desso che se e’ fusse vivo, tanto è ben ritratto.
allato a una figura che volta il didietro et ha una palla
del cielo in mano, è il ritratto di zoroastro, et allato a esso è rafaello, maestro di questa opera, ritrattosi da se
medesimo nello specchio. questo è una testa giovane e
d’aspetto molto modesto, accompagnato da una piacevole e buona grazia, con la berretta nera in capo. né si
può esprimere la bellezza e la bontà che si vede nelle teste e figure de’ vangelisti, a’ quali ha fatto nel viso una
certa attenzione et accuratezza, massime a quelli che







scrivono. e cosí fece dietro ad un san matteo mentre
che egli cava di quelle tavole dove sono le figure e’ caratteri tenuteli da uno angelo e che le distende in sun un libro, un vecchio che messosi una carta in sul ginocchio
copia tanto quanto san matteo distende. e mentre che
sta attento in quel disagio pare che egli torca le mascella
e la testa, secondo che egli allarga et allunga la penna.
et oltra le minuzie delle considerazioni, che son pure
assai, vi è il componimento di tutta la storia, che certo è
spartito tanto con ordine e misura, che egli mostrò veramente un saggio di sé, tale che fece conoscere che egli
voleva, fra coloro che toccavano i pennelli, tenere il
campo senza contrasto.
adornò ancora questa opera di una prospettiva e di
molte figure finite con tanto delicata e dolce maniera
che fu cagione che papa giulio facesse buttare a terra
tutte le storie de gli altri maestri e vecchi e moderni, e
che rafaello solo avesse il vanto di tutte le fatiche che in
tali opere fussero state fatte fino a quell’ora. avvene che
gio<van> antonio soddoma da vercelli aveva lavorata
una opera, la quale era sopra la storia fatta da rafaello;
per il che rafaello ebbe commissione dal papa di gettarla a terra, et egli nientedimanco volle servirsi del partimento e delle grottesche, e dove erano alcuni tondi che
son quattro, fece per ciascuno una figura del significato
delle storie di sotto, volte da quella banda dove era la
storia. a quella prima, dove egli aveva dipinto che la filosofia e l’astrologia, geometria e poesia si accordassino con la teologia, v’era una femmina fatta per la cognizione delle cose, la quale sedeva in una sedia che aveva
per reggimento da ogni banda una dea cibele, con quelle tante poppe che da gli antichi era figurata diana polimaste; e la veste sua era di quattro colori, figurati per li
elementi, da la testa in giú v’era il color del fuoco e sotto
la cintura era quel dell’aria, da la natura a ’l ginocchio







era il color della terra e dal resto perfino a’ piedi era il
colore dell’acqua.
e cosí la accompagnavano alcuni putti bellissimi
quanto si può imaginare bellezza.
in un altro tondo volto verso la finestra che guarda in
belvedere, è finto la poesia, la quale è in persona di polinnia coronata di lauro e tiene un suono antico in una
mano et un libro nell’altra e sopra poste le gambe con
una aria di viso immortale per le bellezze sta elevata con
esso al cielo, accompagnandola due putti che son vivaci
e pronti, che insieme con essa fanno vari componimenti
con le altre. e da questa banda vi fé poi, sopra la già detta finestra, il monte di parnaso. nell’altro tondo, che è
fatto sopra la storia dove i santi dottori ordinano la
messa, è una teologia con libri et altre cose attorno, co’
medesimi putti, non men bella che le altre.
e sopra l’altra finestra, ch’è volta nel cortile, fece
nell’altro tondo una giustizia con le sue bilance e la spada inalberata, con i medesimi putti che a l’altre di somma bellezza, per aver egli nella storia di sotto della faccia
fatto come si dà le leggi civili e le canoniche, come a suo
luogo diremo.
e cosí nella volta medesima in su le cantonate de’ peducci di quella, fece quattro storie disegnate e colorite
con una gran diligenza, ma di figure di non molta grandezza. in una delle quali verso dove era la teologia fece
il peccar di adamo, lavoratovi con leggiadrissima maniera, il mangiare del pomo; et in quella dove era la
astrologia vi era ella medesima che poneva le stelle fisse
e l’erranti a’ luoghi loro.
nell’altra poi del monte di parnaso era marsia fatto
scorticare a uno albero da apollo; e diverso la storia dove si davono i decretali, era il giudizio di salamone
quando egli vuol far dividere il fanciullo. le quali quattro istorie sono tutte piene di senso e di affetto, e lavorate con disegno bonissimo e di colorito vago e graziato.







ma finita oramai la volta, cioè il cielo di quella stanza,
resta che noi raccontiamo quello che e’ fece faccia per
faccia appiè delle cose dette di sopra.
nella facciata dunque di verso belvedere, dove è il
monte parnaso e il fonte di elicona, fece intorno a quel
monte una selva ombrosissima di lauri, ne’ quali si conosce per la loro verdezza quasi il tremolare delle foglie
per l’aure dolcissime e nella aria una infinità di amori
ignudi con bellissime arie di viso, che colgono rami di
lauro e ne fanno ghirlande, e quelle spargono e gettano
per il monte. nel quale pare che spiri veramente un fiato
di divinità nella bellezza delle figure e da la nobiltà di
quella pittura, la quale fa maravigliare chi intentissimamente la considera, come possa ingegno umano con
l’imperfezzione di semplici colori ridurre con l’eccellenzia del disegno le cose di pittura a parere vive; come
que’ poeti che si veggono sparsi per il monte, chi ritti,
chi a sedere e chi scrivendo, altri ragionando et altri cantando o favoleggiando insieme, a quattro, a sei, secondo
che gli è parso di scompartirgli.
sonvi ritratti di naturale tutti i piú famosi et antichi e
moderni poeti che furono e che erano fino al suo tempo,
i quali furono cavati parte da statue, parte da medaglie e
molti da pitture vecchie et ancora di naturale mentre
che erano vivi da lui medesimo.
e per cominciarmi da un capo, qui vi è ovidio, virgilio, ennio, tibullo, catullo, properzio et omero, e tutte
in un groppo le nove muse et apollo con tanta bellezza
d’arie e divinità nelle figure, che grazia e vita spirano ne’
fiati loro. èvvi la dotta safo et il divinissimo dante, il
leggiadro petrarca e lo amoroso boccaccio, che vivi vivi
sono; et il tibaldeo et infiniti altri moderni. la quale
istoria è fatta con molta grazia e finita con diligenzia.
fece in un’altra parete un cielo con cristo e la nostra
donna, san giovanni batista, gli apostoli e gli evangelisti, i martiri su le nugole con dio padre, che sopra tut-







ti manda lo spirito santo a un numero infinito di santi
che sotto scrivono la messa; e sopra l’ostia, che è sullo
altare, disputano. fra i quali sono i quattro dottori della
chiesa, e intorno hanno infiniti santi. èvvi domenico,
francesco, tomaso d’aquino, buonaventura, scoto, nicolò de lira, dante, fra’ girolamo da ferrara e tutti i
teologi cristiani et infiniti ritratti di naturale; et in aria
sono quattro fanciulli che tengono aperti gli evangeli.
delle quali figure non potrebbe pittore alcuno formar
cosa piú leggiadra, né di maggior perfezzione, avvenga
che nell’aria et in cerchio son figurati que’ santi a sedere,
che nel vero, oltra al parer vivi di colori, scortano di maniera e sfuggono che non altrimenti farebbono s’e’ fussino di rilievo.
oltra che sono vestiti diversamente, con bellissime
pieghe di panni e l’arie delle teste piú celesti che umane,
come si vede in quella di cristo, la quale mostra quella
clemenzia e quella pietà che può mostrare a gli uomini
mortali divinità di cosa dipinta. avvenga che rafaello
ebbe questo dono dalla natura di far l’arie sue delle teste
dolcissime e graziosissime, come ancora ne fa fede la
nostra donna che messesi le mani al petto, guardando e
contemplando il figliuolo, pare che non possa dinegar
grazia; senza che egli riservò un decoro certo bellissimo,
mostrando nell’arie de’ santi patriarci l’antichità, negli
apostoli la semplicità e ne’ martiri la fede.
ma molto piú arte et ingegno mostrò ne’ santi e dottori cristiani, i quali a sei, a tre, a due disputando per la
storia, si vede nelle cere loro una certa curiosità et uno
affanno nel voler trovare il certo di quel che stanno in
dubbio, faccendone segno col disputar con le mani e col
far certi atti con la persona, con attenzione degli orecchi, con lo increspare delle ciglia e con lo stupire in molte diverse maniere, certo variate e proprie, salvo che i
quattro dottori della chiesa che, illuminati dallo spirito
santo, snodano e risolvono con le scritture sacre tutte







le cose de gli evangeli, che sostengano que’ putti che gli
hanno in mano volando per l’aria.
fece nell’altra faccia, dove è l’altra finestra, da una
parte giustiniano che dà le leggi a i dottori che le corregghino, e sopra la temperanza, la fortezza e la prudenza.
dall’altra parte fece il papa che dà le decretali canoniche, e vi ritrasse papa giulio di naturale; giovanni cardinale de’ medici assistente, antonio cardinale di monte et alessandro farnese cardinale, ora, la dio grazia,
sommo pontefice, con altri ritratti.
restò il papa di questa opera molto sodisfatto, e per
fargli le spalliere di prezzo, come era la pittura, fece venire da monte oliveto di chiusuri, luogo in quel di siena, fra’ giovanni da verona, allora gran maestro di
commessi di prospettive di legno, il quale vi fece non solo le spalliere che attorno vi erano, ma ancora usci bellissimi e sederi lavorati in prospettive; i quali grandissima
grazia, premio et onore gli acquistarono col papa. e certo che in tal magisterio mai non fu piú nessuno piú valente di disegno e d’opera che fra’ giovanni, come ne fa
fede ancora in verona sua patria una sagrestia di prospettive di legno bellissima in santa maria in organo, il
coro di monte oliveto di chiusuri e quel di san benedetto di siena et ancora la sagrestia di monte oliveto di
napoli, e nel luogo medesimo nella cappella di paolo da
tolosa il coro lavorato da lui; per il che meritò che dalla
religion sua fosse stimato e con grandissimo onor tenuto, il quale morí in quella d’età d’anni lxviii l’anno
mdxxxvii.
e di costui come di persona veramente eccellente e
rara ho qui voluto far menzione, parendomi che cosí
meritasse la sua virtú. ma per tornare a rafaello, crebbero le virtú sue di maniera ch’e’ seguitò, per commissione
del papa, la camera seconda verso la sala grande. et egli,
che nome grandissimo aveva acquistato, ritrasse in que-







sto tempo papa giulio in un quadro a olio, tanto vivo e
verace, che faceva temere il ritratto a vederlo, come se
proprio egli fosse il vivo, la quale opera è oggi in santa
maria del popolo, con un quadro di nostra donna bellissimo, fatto medesimamente in questo tempo, dentrovi
la natività di iesú cristo, dove è la vergine che con un
velo cuopre il figliuolo, il quale è di tanta bellezza che
nella aria della testa e per tutte le membra dimostra essere vero figliuolo di dio. e non manco di quello è bella
la testa et il volto di essa madonna, conoscendosi in lei
oltra la somma bellezza, allegrezza e pietà. èvvi un giuseppo che, appoggiando ambe le mani ad una mazza,
pensoso in contemplare il re e la regina del cielo, sta
con una ammirazione da vecchio santissimo. et amendue questi quadri si mostrano le feste solenni. aveva acquistato in roma rafaello in questi tempi molta fama; et
ancora che egli avesse la maniera gentile da ognuno tenuta bellissima, con tutto che egli avesse veduto tante
anticaglie in quella città e che egli studiasse continovamente, non aveva però per questo dato ancora alle sue
figure una certa grandezza e maestà che e’ diede loro da
qui avanti. perché vi venne in questo tempo che michele
agnolo fece al papa nella cappella quel romore e paura,
come diremo nella vita sua, onde fu sforzato fuggirsi a
fiorenza; per il che avendo bramante la chiave della
cappella, a rafaello, come amico, la fece vedere, acciò
che i modi di michele agnolo comprendere potesse.
onde tal vista fu cagione che in santo agostino sopra la
santa anna di andrea sansovino in roma rafaello subito rifece di nuovo lo esaia profeta che ci si vede, che di
già lo aveva finito. la quale opera per le cose vedute di
michele agnolo migliorò et ingrandí fuor di modo la
maniera e diedeli piú maestà. perché, nel veder poi michele agnolo l’opera di rafaello, pensò che bramante
com’era vero, gli avesse fatto quel male inanzi per fare
utile e nome a rafaello.







era in questo tempo a roma agostin chisi mercante
sanese ricchissimo e grande, il quale oltra a la mercatura
teneva conto di tutte le persone virtuose e massime de
gli architetti, pittori e scultori, e fra gli altri aveva preso
grandissima amicizia con rafaello, al quale per lassar
nome nelle memorie di quell’arte come fece nella mercatura e ricchezze, fece allogazione d’una cappella all’entrata della chiesa di santa maria della pace a man destra
entrando in chiesa dalla porta principale; che, fatto fare
i ponti rafaello e finito i cartoni, la condusse lavorata in
fresco nella maniera nuova et alquanto piú magnifica e
grande che egli aveva presa di nuovo. figurò rafaello in
tal pittura, avanti che la cappella di michelagnolo si discopresse publicamente, alcuni profeti e sibille che nel
vero delle sue cose è tenuta la miglior e, fra le tante belle, bellissima; perché nelle femmine e ne i fanciulli che vi
sono v’è grandissima vivacità e colorito perfetto. e questa opera lo fé stimar grandemente vivo e morto. poi,
stimolato da’ prieghi d’un cameriere di papa giulio, dipinse la tavola dello altar maggiore di araceli, nella quale fece una nostra donna in aria, con un paese bellissimo, un san giovanni et un san francesco, e san
girolamo ritratto da cardinale; nella qual nostra donna
è una umiltà e modestia veramente da madre di cristo;
et il putto è con bella attitudine scherzando col manto
della madonna; conoscesi nella figura di san giovanni
quella penitenza che suole fare il digiuno, e nella testa si
scorge una sincerità d’animo et una prontezza di sicurtà,
come in coloro che lontani dal mondo lo sbeffano e nel
praticare il publico odiano la bugia e dicono la verità.
simile è nel san girolamo che ha una testa elevata con
gli occhi alla nostra donna, tutta contemplativa, ne’
quali par che ci accenni tutta quella dottrina e sapienzia
che egli scrivendo mostrò ne le sue carte, offerendo con
ambe le mani il cameriero, e par che egli lo raccomandi,
il quale nel suo ritratto è non men vivo che si sia dipinto.







né mancò rafaello fare il medesimo nella figura di san
francesco, il quale ginocchioni in terra, con un braccio
steso e con la testa elevata, guarda in alto la nostra donna, ardendo di carità nello affetto della pittura, la quale
nel lineamento e nel colorito mostra che e’ si strugga di
affezzione, pigliando conforto e vita da ’l mansuetissimo
guardo della bellezza di lei e da la vivezza e bellezza del
figliuolo. fecevi rafaello un putto ritto in mezzo della
tavola sotto la nostra donna, che alza la testa verso lei e
tiene uno epitaffio, che di bellezza di volto e di corrispondenza della persona non si può fare né piú grazioso
né meglio, oltre che v’è un paese che in tutta perfezzione
è singulare e bellissimo. dappoi, continuando le camere
di palazzo, fece una storia del miracolo del sacramento
del corporale d’orvieto o di bolsena, che eglino si dichino. nella quale storia si vede mentre che il prete dice
messa, nella sua testa infocata di rosso, la vergogna che
egli aveva nel veder per la sua incredulità fatto liquefar
l’ostia in sul corporale e che spaventato ne gli occhi e
fuor di sé e smarrito nel cospetto de’ suoi uditori, par
persona inrisoluta. e si conosce nell’attitudine delle mani quasi il tremito e lo spavento che mercé della colpa gli
si debbe dalla punizione con la pena. fecevi rafaello intorno molte varie e diverse figure, chi serve a la messa,
altri stanno su per una scala ginocchioni, che alterate
dalla novità del caso fanno bellissime attitudini in diversi gesti, esprimendo in molte uno affetto di rendersi in
colpa, tanto ne’ maschi, quanto nelle femmine, fra le
quali ve n’è una che a piè della storia da basso siede in
terra tenendo un putto in collo, la quale sentendo il ragionamento che mostra un’altra di dirle il caso successo
al prete, maravigliosamente si storce mentre che ella
ascolta ciò, con una grazia donnesca molto propria e vivace.
finse da l’altra banda papa giulio ch’ode quella messa, cosa maravigliosissima, dove ritrasse il cardinale di







san giorgio et infiniti; e nel rotto della finestra accomodò una salita di scalee che la storia mostra intera, anzi pare che, se il vano di quella finestra non vi fosse,
quella non stava punto bene.
laonde veramente si gli può dar vanto che nelle invenzioni de i componimenti di che storie si fossero, nessuno già mai piú di lui nella pittura è stato accomodato
et aperto e valente; come mostrò ancora in questo medesimo luogo dirimpetto a questa in una storia quando
san piero nelle mani d’erode in pregione è guardato da
gli armati, dove tanta è l’architettura che ha tenuto in tal
cosa e tanta la discrezione nel casamento della prigione,
che invero gli altri appresso a lui hanno piú di confusione ch’egli non ha di bellezza; cercando di continuo figurare le storie come elle sono scritte e farvi dentro cose
garbate et eccellenti, come mostra in questa l’orrore della prigione nel veder legato fra que’ due armati con le
catene di ferro quel vecchio, il gravissimo sonno nelle
guardie, il lucidissimo splendor dell’angelo nelle scure
tenebre della notte luminosamente far discernere tutte
le minuzie delle carcere e vivacissimamente risplendere
nell’armi di coloro, che i lustri paressino bruniti piú che
se fussino di pittura.
né meno arte e ingegno è nello atto quando egli,
sciolto da le catene, esce fuor di prigione accompagnato
dall’angelo, dove mostra nel viso san piero piú tosto
d’essere un sogno che visibile, come ancora si vede terrore e spavento in altre guardie che, armate fuor della
prigione, sentono il romore della porta di ferro, et una
sentinella con una torcia in mano desta gli altri, e mentre
con quella fa lor lume reflettano i lumi della torcia in
tutte le armi, e dove non percuote quella serve un lume
di luna. la quale invenzione, avendola fatta rafaello sopra la finestra, viene a esser quella facciata piú scura, avvenga che quando si guarda tal pittura ti dà il lume nel
viso e contendono tanto bene insieme la luce viva con







quella dipinta co’ diversi lumi della notte, che ti par vedere il fumo della torcia, lo splendor dell’angelo con le
scure tenebre della notte sí naturali e sí vere, che non diresti mai che ella fussi dipinta, avendo espresso tanto
propriamente sí difficile imaginazione. qui si scorgono
nell’arme l’ombre, gli sbattimenti, i reflessi e le fumosità
del calor de’ lumi lavorati con ombra sí abbacinata, che
invero si può dire che egli fosse il maestro de gli altri. e,
per cosa che contrafaccia la notte piú simile di quante la
pittura ne facesse già mai, questa è la piú divina e da tutti tenuta la piú rara.
egli fece ancora, in una delle pareti nette, il culto divino e l’arca de gli ebrei et il candelabro e papa giulio
che caccia l’avarizia de la chiesa, storia di bellezza e di
bontà simile alla notte detta di sopra.
nella quale istoria si veggono alcuni ritratti di palafrenieri, che vivevano allora, i quali in su la sedia portano
papa giulio veramente vivissimo.
al quale mentre che alcuni popoli e femmine fanno
luogo perché e’ passi, si vede la furia d’uno armato a cavallo, il quale accompagnato da due appiè, con attitudine ferocissima, urta e perquote il superbissimo eliodoro, che per comandamento di antioco vuole spogliare il
tempio di tutti i depositi de le vedove e de’ pupilli, e già
si vede lo sgombro delle robe et i tesori che andavano
via, ma per la paura del nuovo accidente di eliodoro abbattuto e percosso aspramente da i tre predetti che, per
essere ciò visione, da lui solamente sono veduti e sentiti,
si veggono traboccare e versare per terra, cadendo chi
gli portava per un subito orrore e spavento che era nato
in tutte le genti di eliodoro.
et appartato da questi si vede il santissimo onia pontefice, pontificalmente vestito, con le mani e con gli occhi al cielo, ferventissimamente orare, afflitto per la
compassione de’ poverelli che quivi perdevano le cose
loro et allegro per quel soccorso che dal ciel sente sopra-







venuto. veggonsi oltra ciò, per bel capriccio di rafaello,
molti saliti sopra i zoccoli del basamento et abbracciatisi
alle colonne, con attitudini disagiatissime, stare a vedere; et un popolo tutto attonito in diverse e varie maniere,
che aspetta il successo di questa cosa. nella volta poi
che vi è sopra fece quattro storie: l’apparizione di dio
ad abraam nel promettergli la moltiplicazione del seme
suo, il sacrificio d’isac, la scala di iacob e ’l rubo ardente
di moisè, nella quale non si conosce meno arte, invenzione, disegno e grazia che nelle altre cose lavorate di
lui.
mentre che la felicità di questo artefice faceva di sé
tante gran maraviglie, la invidia della fortuna privò de la
vita giulio ii, il quale era alimentatore di tal virtú et
amatore d’ogni cosa buona. laonde fu poi creato leon
x, il quale volle che tale opera si seguisse, e rafaello ne
salí con la virtú in cielo e ne trasse cortesie infinite avendo incontrato in un principe sí grande, il quale per eredità di casa sua era molto inclinato a tale arte. per il che
rafaello si mise in cuore di seguire tale opera e nell’altra
faccia fece la venuta d’atila a roma e lo incontrarlo appiè di monte mario che fece leon iii pontefice, il quale
lo cacciò con le sole benedizzioni.
fece rafaello in questa storia san pietro e san paulo
in aria con le spade in mano, che vengono a difender la
chiesa.
e se bene la storia di leon iii non dice questo, egli
per capriccio suo volse figuralla forse cosí, come interviene molte volte che con le pitture come con le poesie
si va vagando, per ornamento dell’opera, non si discostando però per modo non conveniente dal primo intendimento.
vedesi in quegli apostoli quella fierezza et ardire celeste che suole il giudizio divino molte volte mettere nel
volto de’ servi suoi per difender la santissima religione.
e ne fa segno atila, in sun un cavallo nero balzano e







stellato in fronte, bellissimo quanto piú si può, il quale
con attitudine spaventosa alza la testa e volta la persona
in fuga; sonvi cavalli bellissimi e massime un gianetto
macchiato, che è cavalcato da una figura, la quale ha tutto lo ignudo coperto di scaglie a guisa di pesce, il che è
ritratto da la colonna traiana, nella quale son i popoli
armati in quella foggia. e si stima ch’elle siano arme fatte di pelle di coccodrilli. èvvi monte mario che abruccia, mostrando che nel fine della partita de’ soldati gli
aloggiamenti patiscano di ciò. ritrasse ancora di naturale alcuni mazzieri che accompagnano il papa, i quali son
vivissimi e cosí i cavalli dove son sopra et il simile la corte de’ cardinali et alcuni palafrenieri che tengono la chinea dove è a cavallo sopra in pontificale, ritratto non
men vivo che gli altri, leon x e molti cortigiani, cosa
leggiadrissima da vedere a proposito in tale opera et utilissima a l’arte nostra, massimamente per quegli che di
tali cose son digiuni. in questo medesimo tempo fece a
napoli una tavola, la quale fu posta in san domenico
nella cappella dove è il crocifisso che parlò a s. tomaso
d’aquino; dentro vi è la nostra donna, san girolamo
vestito da cardinale et uno angelo rafaello ch’accompagna tobia.
lavorò un quadro al signor leonello da carpi, il quale fu miracolosissimo di colorito e di bellezza singulare,
atteso che egli è condotto di forza e d’una vaghezza tanto leggiadra, che io non penso che e’ si possa far meglio;
vedendosi nel viso della nostra donna una divinità e ne
la attitudine una modestia che non è possibile migliorarla.
finse che ella a man giunte adori il figliuolo che le
siede in su le gambe, facendo carezze a san giovanni
piccolo fanciullo, il quale lo adora insieme con santa
elisabetta e giuseppo.
questo quadro è oggi appresso il reverendissimo cardinale di carpi, della pittura e scultura amator grandis-







simo. et essendo stato creato lorenzo pucci, cardinale
di santi quattro, sommo penitenziere, ebbe grazia con
esso che egli facesse per san giovanni in monte di bologna una tavola, la quale è oggi locata nella cappella, dove è il corpo della beata elena da l’olio, nella quale opera mostrò quanto la grazia nelle delicatissime mani di
rafaello potesse insieme con l’arte.
èvvi una santa cecilia che, a un coro in cielo d’angeli
abbagliati, sta a udire il suono et è data in preda alla armonia, vedendosi nella sua testa quella astrazzione che
si vede nelle teste di coloro che sono in estasi; oltra che
sono esparsi per terra instrumenti musici che non dipinti, ma vivi e veri si conoscono, e similmente alcuni suoi
veli e vestimenti di drappi d’oro e di seta, e sotto quelli
un ciliccio maraviglioso.
èvvi un san paulo che posato il braccio destro in su
la spada ignuda e la testa posta appoggiata alla mano,
dove si vede espressa la considerazione della sua scienzia, non meno che l’aspetto della sua fierezza conversa
in gravità; vestito d’un panno rosso semplice per mantello e tonica verde sotto quello, alla apostolica, e scalzo.
èvvi una santa maria maddalena che tiene in mano un
vaso di pietra finissima, in un posar leggiadrissimo e
svoltando la testa par tutta allegra in una vivezza della
sua converzione, che certo in quel genere penso che meglio non si potesse fare; cosí le teste di santo agostino e
di s. giovanni evangelista.
e nel vero che l’altre pitture da quei che l’hanno dipinte, pitture nominare si possono, ma quelle di rafaello vive: perché trema la carne, vedesi lo spirito, battono i
sensi alle figure sue e vivacità viva vi si scorge; per il che
questo li diede, oltra le lodi che aveva, piú nome assai.
laonde furono però fatti a suo onore molti versi e latini e vulgari, de’ quali metterò questi soli per non far
piú lunga storia di quel che mi abbi fatto:







pingant sola alii referantque coloribus ora;
caeciliae os raphael atque animum explicuit.
fece ancora dopo questo un quadretto di figure piccole, oggi in bologna medesimamente in casa il conte
vincenzio arcolano, dentrovi un cristo a uso di giove
in cielo e d’attorno i quattro evangelisti, come gli descrive ezecchiel; uno a guisa di uomo e l’altro di leone e
quello d’aquila e di bue, con un paesino sotto figurato
per la terra, non meno raro e bello nella sua piccolezza
che sieno l’altre cose sue nelle grandezze loro. a verona
mandò della medesima bontà un quadro in casa i conti
da canossa, et a bindo altoviti fece il ritratto suo quando era giovane, che è tenuto stupendissimo.
e similmente un quadro di nostra donna che egli
mandò a fiorenza nelle sue case, cosa bellissima. avendo egli in quello fatto una santa anna vecchissima a sedere, la quale porge alla nostra donna il suo figliuolo
di tanta bellezza ne l’ignudo e nelle fattezze del volto,
che nel suo ridere rallegra chiunche lo guarda; senza che
rafaello mostrò nel dipignere la nostra donna tutto
quello che di bellezza si possa fare nell’aria di una vergine, dove sia accompagnata negli occhi modestia, nella
fronte onore, nel naso grazia e nella bocca virtú, senza
che l’abito suo è tale che mostra una semplicità et onestà
infinita. e nel vero non penso per una tanta cosa si possa veder meglio. èvvi un san giovanni a sedere ignudo
et un’altra santa ch’è bellissima anch’ella. cosí per campo vi è un casamento, dove egli ha finto una finestra impannata che fa lume alla stanza dove le figure son dentro.
fece in roma un quadro di buona grandezza, nel
quale ritrasse papa leone, il cardinale giulio de’ medici et il cardinale de’ rossi, nel quale si veggono non finte, ma di rilievo tonde le figure; quivi è il velluto che ha
il pelo, il domasco addosso a quel papa, che suona e lu-







stra; e le pelli della fodera son morbide e vive, gli ori e le
sete contrafatti sí, che non colori ma oro e seta paiono.
vi è un libro di carta pecora miniato che piú vivo si
mostra che la vivacità, un campanello d’argento lavorato
che maraviglia è a voler dire quelle parti che vi sono.
ma fra l’altre una palla della seggiola brunita e d’oro
nella quale, a guisa di specchio, si ribattono (tanta è la
sua chiarezza) i lumi delle finestre, le spalle del papa et il
rigirare delle stanze; e sono tutte queste cose condotte
con tanta diligenzia, che credasi pure e sicuramente che
maestro nessuno di questo meglio non faccia, né abbia a
fare.
la quale opera fu cagione che il papa di premio grande lo rimunerò, e questo quadro si trova ancora in fiorenza nella guardaroba del duca. fece similmente il duca lorenzo e ’l duca giuliano con perfezzione non piú
da altri che da esso dipinta nella grazia del colorito, i
quali sono appresso a gli eredi di ottaviano de’ medici
in fiorenza.
laonde di grandezza fu la gloria di rafaello accresciuta e de’ premii parimente, perché per lasciare memoria di sé fece murare un palazzo a roma in borgo
nuovo, che bramante lo fece condurre di getto.
avvenne in questo tempo che la fama di questo mirabile artefice fino in fiandra et in francia era passata; per
che alberto durero tedesco, pittore mirabilissimo et intagliatore di rame di bellissime stampe, divenne tributario delle sue opere a raffaello et e’ gli mandò la testa
d’un suo ritratto condotta da lui a guazzo su una tela di
bisso, che da ogni banda mostrava parimente e senza
biacca i lumi trasparenti, se non con acquerelli di colori
era tinta e macchiata, e de’ lumi del panno aveva campato i chiari, la quale cosa parve maravigliosa a raffaello,
per che egli gli mandò molte carte disegnate di man sua,
le quali furono carissime ad alberto. era questa testa fra
le cose di giulio romano, ereditario di raffaello in







mantova. perché avendo veduto raffaello lo andare nelle stampe d’alberto durero, volenteroso ancor egli di
mostrare quel che in tale arte poteva, fece studiare marco antonio bolognese in questa pratica infinitamente, il
quale riuscí tanto eccellente che fece stampare le prime
cose sue: la carta de gli innocenti, un cenacolo, il nettunno e la santa cecilia quando bolle nell’olio.
fece poi marco antonio per rafaello un numero di
stampe, le quali rafaello donò poi al baviera suo garzone, ch’aveva cura d’una sua donna, la quale rafaello
amò sino alla morte e di quella fece un ritratto bellissimo che pareva viva viva, il quale è oggi in fiorenza appresso il gentilissimo matteo botti, mercante fiorentino,
amico e familiare d’ogni persona virtuosa e massime de i
pittori, tenuta da lui come reliquia per lo amore che egli
porta all’arte e particularmente a rafaello.
né meno di lui stima l’opere dell’arte nostra e gli artefici il fratello suo simon botti che, oltra lo esser tenuto
da tutti noi per uno de’ piú amorevoli che faccino benefizio a gli uomini di queste professioni, è da me particulare tenuto e stimato per il migliore e maggiore amico
che a lungo si possa con isperimenti provare, oltra al
giudizio buono che egli ha e mostra nelle cose dell’arte.
ma per tornare a le stampe, il favorire il baviera fu cagione che si destassi poi marco da ravenna et altri infiniti, talché le stampe in rame fecero, de la carestia loro,
quella copia ch’al presente veggiamo.
per che ugo da carpi che d’invenzione aveva il cervello in cose ingegnose e fantastiche, trovò le stampe di
legno, che con tre stampe si possa il mezzo, il lume e
l’ombra contrafare, le carte di chiaro oscuro, la quale
certo fu cosa di bella e capricciosa invenzione e di questa ancora è poi venuta abbondanza.
egli fece per il monasterio di palermo detto santa
maria dello spasmo, de’ frati di monte oliveto, una tavola d’un cristo che porta la croce, la quale è tenuta co-







sa maravigliosa, conoscendosi in quella la impietà de’
crocifissori che lo conducevano a la morte a ’l monte
calvario con grandissima rabbia, dove il cristo, appassionatissimo nel tormento dello avvicinarsi alla morte,
cascato in terra per il peso del legno della croce e bagnato di sudore e di sangue, si volta verso le marie, che del
dolore piangono dirottissimamente. èvvi fra loro veronica che stende le braccia porgendoli un panno, con
uno affetto di carità grandissima. oltra che l’opera è
piena di armati a cavallo et a piede, i quali sboccano fuora della porta di gierusalemmo con gli stendardi della
giustizia in mano, in attitudini varie e bellissime.
questa tavola, finita de ’l tutto, ma non condotta ancora a ’l suo luogo, fu vicinissima a capitar male, con ciò
sia che e’ dicono che, essendo ella messa in mare per
portarla in palermo, una orribile tempesta percosse ad
uno scoglio la nave che la portava, di maniera che tutta
si aperse e si perderono gli uomini e le mercanzie, eccetto questa tavola solamente che, cosí incassata come era,
fu portata dal mare in quel di genova; dove ripescata e
tirata in terra, fu veduta essere cosa divina e per questo
messa in custodia, essendosi mantenuta illesa e senza
macchia o difetto alcuno, percioché sino alla furia de’
venti e l’onde del mare ebbono rispetto alla bellezza di
tale opera. della quale, divulgandosi poi la fama, procacciarono i monaci di riaverla, et appena che co’ favori
stessi del papa ella fusse renduta loro, satisfacendo prima e bene a chi la aveva salvata.
rimbarcatala dunque di nuovo e condottola pure in
sicilia, la posero in palermo, nel quale luogo ha piú fama e riputazione che ’l monte di vulcano.
mentre che rafaello lavorava queste opere, le quali
non poteva mancare di fare, avendo a servire per persone grandi e segnalate, oltra che ancora per qualche interesse particulare e’ non potesse disdire, non restava però
con tutto questo di seguitare l’ordine che egli aveva co-







minciato de le camere del papa e delle sale. nelle quali
del continuo teneva delle genti che con i disegni suoi
medesimi gli tiravano innanzi l’opera, e continuo rivedendole sopperiva con tutti quelli aiuti migliori che egli
piú poteva ad un peso cosí fatto.
non passò dunque molto che egli scoperse la camera
di torre borgia, nella quale aveva fatto in ogni faccia
una storia, due sopra le finestre e due altre in quelle libere.
era in una lo incendio di borgo vecchio di roma,
che non possendosi spegnere il fuoco, san leone iiii si
fa alla loggia di palazzo e con la benedizione lo estingue
interamente: nella quale storia si vede diversi pericoli figurati, da una parte v’è femmine che dalla tempesta del
vento, mentre elle portano acqua per ispegnere il fuoco
con certi vasi in mano et in capo, sono aggirati loro i capegli et i panni con una furia terribilissima: oltre che
molti si studiano a buttare acqua, i quali accecati dal fumo, non cognoscono se stessi.
da l’altra parte v’è figurato, nel medesimo modo che
vergilio descrive che anchise fu portato da enea, un
vecchio ammalato, fuor di sé per l’infermità e per le
fiamme del fuoco; e vedesi nella figura del giovane l’animo e la forza et il patire di tutte le membra dal peso del
vecchio abbandonato addosso a quel giovane.
seguitalo una vecchia scalza e sfibbiata che viene fuggendo il fuoco et un fanciulletto gnudo, loro innanzi.
cosí da ’l sommo d’una rovina si vede una donna ignuda tutta rabbuffata la quale avendo il figliuolo in mano,
lo getta ad un suo, che è campato da le fiamme e sta nella strada in punta di piede, a braccia tese per ricevere il
fanciullo in fasce: dove non meno si conosce in lei l’affetto del veder di campare il figliuolo, che il patire di sé
nel pericolo dello ardentissimo fuoco che la avvampa;
né meno passione si scorge in colui che lo piglia, che si
facci in lui il timore della morte. né si può esprimere







quello che si imaginò questo ingegnosissimo e mirabile
artefice in una madre che, messosi i figlioli innanzi, scalza, sfibbiata, scinta e rabbaruffato il capo, con parte delle veste in mano, gli batte perché e’ fugghino da la rovina e da quello incendio del fuoco. oltre che vi sono
ancor alcune femmine che, inginocchiate dinanzi al papa, pare che prieghino sua santità che faccia che tale incendio finisca.
l’altra storia è del medesimo san leon iiii dove ha
finto il porto di ostia occupato da una armata di turchi, che era venuta per farlo prigione.
veggonvisi i cristiani combattere in mare l’armata e
già al porto esser venuti prigioni infiniti che d’una barca
escano tirati da certi soldati per la barba con bellissime
cere e bravissime attitudini, e con una differenza di abiti
da galeotti sono menati innanzi a san leone che è figurato e ritratto per papa leone x. dove fece sua santità
in pontificale, in mezzo del cardinale santa maria in
portico, ciò è bernardo divizio da bibbiena, e giulio
de’ medici cardinale che fu poi papa clemente.
né si può contare minutissimamente invero le belle
avvertenze che usò questo ingegnosissimo artefice nelle
arie de’ prigioni, che senza lingua si conosce il dolore, la
paura e la morte, come fa fede in tutta l’opera quel che
si vede dipinto, fatto con arte e giudizio grandissimo.
sono nelle altre due storie quando papa leone x sagra il re cristianissimo francesco i di francia; cantando
la messa in pontificale sua santità benedice gli olii per
ugnerlo et insieme la corona reale. dove oltra il numero
de’ cardinali e vescovi in pontificale che ministrano, vi
ritrasse molti ambasciatori et altre persone ritratte di naturale, e cosí certe figure con abiti alla franzese usatisi in
quel tempo. nell’altra storia fece la coronazione del detto re, nella quale è il papa et esso francesco ritratti di
naturale, l’uno armato e l’altro pontificalmente. oltra
che tutti i cardinali, vescovi, camerieri, scudieri, cubicu-







larii, sono in pontificale a’ loro luoghi a sedere ordinatamente come costuma la cappella, ritratti di naturale, come giannozzo pandolfini vescovo di troia, amicissimo
di rafaello e molti altri che furono segnalati in quel tempo.
e vicino al re è un putto ginocchioni che tiene la corona reale, che fu ritratto ipolyto de’ medici, che fu poi
cardinale e vicecancelliere, tanto pregiato et amicissimo
non solo di questa virtú, ma di tutte le altre. alle benignissime ossa del quale mi conosco molto obbligato,
poiché il principio mio, quale egli si sia, ebbe origine da
lui.
non si può scrivere le minuzie delle cose di questo artefice, che invero ogni cosa nel suo silenzio par che favelli; oltra i basamenti fatti sotto a queste con varie figure di difensori e remuneratori della chiesa, messi in
mezzo da varii termini e condotto tutto d’una maniera,
che ogni cosa mostra spirto et affetto e considerazione,
con quella concordanzia et unione di colorito l’una con
l’altra, che non si può imaginare non che fare.
e perché la volta di questa stanza era dipinta da pietro perugino suo maestro, raffaello non la volse guastar
per la memoria sua e per l’affezzione che egli gli portava, sendo stato principio del grado che egli teneva in tal
virtú. era tanta la grandezza di questo uomo che teneva
disegnatori per tutta italia, a pozzuolo e fino in grecia;
né restò d’avere tutto quello che di buono per questa arte potesse giovare.
per che seguitando egli ancora fece una sala, dove di
terretta erano alcune figure di apostoli et altri santi in
tabernacoli; e per giovanni da udine suo discepolo, il
quale per contrafare animali è unico e solo, fece in ciò
tutti quegli animali che papa leone aveva, il cameleonte, i zibetti, le scimie, i papagalli, i lioni, i liofanti e gli altri animali stratti. et inoltre che di grottesche e vari pavimenti egli tal palazzo abbellí assai, diede ancora







disegno alle scale papali et alle logge cominciate bene da
bramante architettore, ma rimase imperfette per la morte di quello e seguite poi col nuovo disegno et architettura di raffaello, che ne fece un modello di legname con
maggiore ordine et ornamento che non aveva fatto bramante.
perché volendo papa leone mostrare la grandezza
della magnificenzia e generosità sua, raffaello fece i disegni degli ornamenti di stucchi e delle storie che vi si
dipinsero e similmente de’ partimenti; et allo stucco et
alle grottesche fece capo di quella opera giovanni da
udine, e per le figure giulio romano, ancora che poco
vi lavorasse, cosí gio<van> francesco, il bologna, perin
del vaga, pellegrino da modona, vincenzio da san gimignano e polidoro da caravaggio, con molti altri pittori che feciono storie e figure et altre cose che scadevano
per tutto quel lavoro.
il quale fece egli finire con tanta perfezzione, che sino
da fiorenza fece condurre il pavimento da luca della
robbia. onde certamente non può per pitture, stucchi,
ordine, invenzioni piú belle né farsi, né imaginarsi di fare. e fu cagione la bellezza di questo lavoro che raffaello ebbe carico di tutte le cose di pittura et architettura
che si facevano in palazzo.
dicesi ch’era tanta la cortesia in raffaello, che coloro
che muravano, perché egli accomodasse gli amici suoi,
non tirarono la muraglia tutta soda e continuata, ma lasciarono sopra le stanze vecchie da basso alcune aperture e vani da potervi riporre botti, vettine e legne, le quali buche e vani fecero indebilire i piedi della fabbrica sí,
che è stato forza che si riempia da poi, perché tutta cominciava ad aprirsi. egli fece fare a gian barile in tutte
le porte e palchi di legname cose d’intaglio, lavorate e finite con bella grazia.
diede disegni d’architettura alla vigna del papa, et in
borgo a piú case e particularmente al palazzo di m<es-







ser> gio<van> batista da l’aquila, il quale fu cosa bellissima. ne disegnò ancora uno al vescovo di troia, il
quale lo fece fare in fiorenza nella via di san gallo. fece a’ monaci neri di san sisto in piacenza la tavola dello
altar maggiore, dentrovi la nostra donna con san sisto
e santa barbara, cosa veramente rarissima e singulare.
fece in francia molti quadri e particularmente per il re
san michele che combatte col diavolo, tenuto cosa maravigliosa. nella quale opera fece un sasso arsiccio per il
centro della terra che fra le fessure di quello usciva fuori
alcuna fiamma di fuoco e di solfo; et in lucifero incotto
et arso nelle membra con incarnazione di diverse tinte si
scorgeva tutte le sorte della collera che la superbia invelenisce e gonfia contra chi opprime la grandezza di chi è
privo di regno dove sia pace, e certo di avere a·pprovare
continovamente pena. il contrario si scorge nel san michele, che ancora che e’ sia fatto con aria celeste acompagnato dalle armi di ferro e di oro, gli dà bravura e forza e terrore, avendo già fatto cader lucifero, e quello
con una zagaglia abbatte a rovescio, senza che egli è dipinto d’una maniera che tanto quanto l’angelo getta
splendore; tanto piú cresce e multiplica paura e tenebre
guardando lucifero, che l’uno e l’altro fu talmente fatto
da lui che egli ne ebbe dal re onoratissimo premio. ritrasse beatrice ferrarese et altre donne e particularmente quella sua et altre infinite.
era rafaello persona molto amorosa et affezzionata
alle donne, e di continuo presto a i servigi loro.
la qual cosa era cagione che, continuando egli i diletti carnali, era con rispetto da’ suoi grandissimi amici osservato, per essere egli persona molto sicura. onde facendogli agostin ghigi, amico suo caro, allora
ricchissimo mercante sanese, dipignere nel palazzo suo
la prima loggia, egli non poteva molto attendere a lavorare per lo amore che e’ portava ad una sua donna; per il
che agostino si disperava di sorte, che per via d’altri e







da sé, e di mezzi ancora, operò sí che appena ottenne
che questa sua donna venne a stare con esso in casa continuamente, in quella parte dove rafaello lavorava, il
che fu cagione che il lavoro venisse a fine.
fece in questa opera tutti i cartoni e molte figure colorí di sua mano in fresco.
e nella volta fece il concilio degli iddei in cielo; dove
si veggono nelle loro forme abiti e lineamenti cavati da
lo antico, con bellissima grazia e disegno espressi; e cosí
fece le nozze di psiche con ministri che servon giove e
le grazie che spargono i fiori per la tavola; e ne’ peducci
della volta fece molte storie, fra le quali in una è mercurio col flauto, che volando par che scenda da ’l cielo, et
in un’altra è giove con gravità celeste che bacia ganimede; e cosí di sotto nell’altra il carro di venere e le
grazie che con mercurio tirano al ciel pandora, e molte
altre storie poetiche negli altri peducci. e negli spicchi
della volta, sopra gl’archi fra peduccio e peduccio, sono
molti putti che scortano bellissimi, che volando portano
tutti gli strumenti de gli dèi: di giove il fulmine e le saette, di marte gli elmi, le spade e le targhe, di vulcano i
martelli, di ercole la clava e la pelle del lione, di mercurio il caduceo, di pan la sampogna, di vertunno i rastri
della agricultura. et a tutti ha fatto gli animali appropriati secondo gli dèi: pittura e poesia veramente bellissima.
fecevi fare da giovanni da udine un ricinto intorno
alle storie d’ogni sorte fiori, foglie e frutte in festoni divini. fece l’ordine delle architetture delle stalle de’ ghigi,
et ancora nella chiesa di santa maria del popolo l’ordine
della cappella di agostino sopradetto. la quale oltra il
dipignerla, diede ordine che d’una maravigliosa sepoltura s’adornasse; dove a lorenzetto scultor fiorentino fece
lavorar due figure, che sono ancora in casa sua al macello de’ corbi in roma. ma la morte di rafaello e poi







quella di agostino fu cagione che tal cosa si desse a sebastian veniziano, che fino al presente la tiene coperta.
era rafaello dal nome e dall’opre tanto in grandezza
venuto, che leon x ordinò che egli cominciasse la sala
grande di sopra, dove sono le vittorie di gostantino, alla
quale egli diede principio; e similmente venne volontà al
papa di far panni d’arazzi ricchissimi d’oro e di seta in
filaticci; per che rafaello fece in propria forma e grandezza di tutti di sua mano i cartoni della medesima grandezza coloriti, i quali furono mandati in fiandra a tessersi, e finiti vennero a roma.
la quale opera fu tanto miracolosamente condotta
che di gran maraviglia è il vedere come sia possibile avere sfilato i capegli e le barbe e dato morbidezza alle carni; opera certo piú tosto di miracolo che d’artificio umano, perché in essi sono acque, animali, casamenti e
talmente ben fatti che non tessuti, ma paiono veramente
fatti col pennello. costò tale opra lxx mila scudi, e sono
ancora conservati nella cappella papale.
fece al cardinale colonna un s. giovanni in tela, il
quale portandogli per la bellezza sua grandissimo amore
e trovandosi da una infirmità percosso, gli fu domandato in dono da m<esser> iacopo da carpi medico, che lo
guarí; e per averne egli voglia, a se medesimo lo tolse parendogli aver seco obligo infinito et ora si ritrova in fiorenza nelle mani di francesco benintendi. dipinse a
giulio cardinale de’ medici e vicecancelliere una tavola
della trasfigurazione di cristo per mandare in francia,
la quale egli di sua mano, continuamente lavorando, ridusse ad ultima perfezzione. nella quale storia figurò
cristo trasfigurato nel monte tabor et appiè di quello
erano rimasti gli undici discepoli che lo aspettavano; dove si vede condotto un giovanetto spiritato acciò che
cristo sceso de ’l monte lo liberi, il quale giovanetto
mentre che con attitudine scontorta si prostende gridando e stralunando gli occhi, mostra il suo patire dentro







nella carne, nelle vene e ne’ polsi contaminati dalla malignità dello spirto e con pallida incarnazione fa quel gesto forzato e pauroso. questa figura fece egli sostenere
da un vecchio che, abbracciatola e preso animo, fatto gli
occhi tondi con la luce in mezzo, mostra con lo alzare le
ciglia et increspar la fronte in un tempo medesimo e forza e paura. pure mirando gli apostoli fiso pare che sperando in loro, faccia animo a se stesso. èvvi una femina
fra molte, la quale è principale figura di quella tavola
che inginocchiata dinanzi a quegli, voltando la testa loro
et il tutto delle braccia verso lo spiritato, mostra la miseria di colui. oltra che gli apostoli chi ritto e chi a sedere, altri ginocchioni mostrano avere grandissima compassione di tanta disgrazia. e nel vero egli vi fece figure
e teste, oltra la bellezza straordinaria, tanto di nuovo e
di vario e di bello, che si fa giudizio commune de gli artefici che questa opera, fra tante quante egli ne fece, sia
la piú celebrata, la piú bella e la piú divina.
avvenga che chi vuol conoscere il mostrare in pittura
cristo trasfigurato alla divinità lo guardi in questa opera, nella quale egli lo fece sopra questo monte diminuito
in una aria lucida con mosè et elia, che alluminati da
una chiarezza di splendore si fanno vivi nel lume suo.
sono prostrati in terra pietro, iacopo e giovanni, in diverse e varie attitudini: che chi atterra col capo e chi con
fare ombra a gli occhi con le mani si difendono da’ raggi
del sole e da la immensa luce dello splendore di cristo;
il quale vestito di color di neve et aprendo le braccia,
con alzare la testa a ’l padre, pare che mostri la essenzia
della deità di tutte tre le persone unitamente ristrette
nella perfezzione della arte di rafaello. il quale pare che
tanto si ristrignesse insieme con la virtú sua, per mostrare lo sforzo et il valor dell’arte nel volto di cristo, che finitolo, come ultima cosa che a ·ffare avesse, non toccò
piú pennelli, sopragiugnendoli la morte.
aveva rafaello stretta e domestica amicizia con ber-







nardo divizio cardinale di bibbiena, il quale per le qualità sue molto l’amava, e però lo infestava già molti anni
per dargli moglie, et egli non la recusava, ma diceva volere ancora aspettare quattro anni. laonde lasciò il cardinale passare il tempo e ricordollo a rafaello, che già
non se lo aspettava, et egli vedendosi obligato, come
cortese non volle mancare della parola sua e cosí accettò
per donna la nipote di esso cardinale. e perché sempre
fu malissimo contento di questo laccio, andava mettendo tempo in mezzo, sí che molti mesi passarono, che ’l
matrimonio non s’era ancora consumato per rafaello.
e ciò faceva egli non senza onorato proposito, perché, avendo tanti anni servito la corte et essendo creditore di leone di buona somma, gli era stato dato indizio
che alla fine della sala, che per lui si faceva, in ricompensa delle fatiche e delle virtú sue, il papa gli avrebbe dato
un cappello rosso, che già infinito numero il papa aveva
deliberato far cardinali, e persone manco degne di lui.
però egli di nuovo in luogo importante andava di nascosto a’ suoi amori. e cosí continuando fuor di modo i piaceri amorosi, avvenne ch’una volta fra l’altre disordinò
piú del solito, perché a casa se ne tornò con una grandissima febbre e fu creduto da’ medici che fosse riscaldato.
onde non confessando egli quel disordine che aveva fatto, per poca prudenza, loro gli cavarono sangue; di maniera che indebilito si sentiva mancare, là dove egli aveva bisogno di ristoro.
per il che fece testamento e prima come cristiano
mandò l’amata sua fuor di casa e le lasciò modo di vivere onestamente; e divise le cose sue fra’ discepoli suoi,
giulio romano, il quale sempre amò molto, giovan
francesco fiorentino detto il fattore, et un non so chi
prete da urbino suo parente.
ordinò poi che de le sue facultà in santa maria ritonda si restaurasse un tabernacolo di quegli antichi di
pietre nuove et uno altare si facesse con una statua di







nostra donna di marmo, la quale per sua sepoltura e riposo dopo la morte s’elesse; e lasciò ogni suo avere a
giulio e giovan francesco, faccendo essecutore m<esser> baldassarre da pescia, allora datario del papa.
poi confesso e contrito finí il corso della sua vita il
giorno medesimo ch’e’ nacque, che fu il venerdí santo
d’anni xxxvii, l’anima del quale è da credere che come
di sue virtú ha imbellito il mondo, cosí abbia di se medesima adorno il cielo.
gli misero alla morte al capo nella sala, ove lavorava,
la tavola della trasfigurazione che aveva finita per il cardinale de’ medici, la quale opera nel vedere il corpo
morto e quella viva, faceva scoppiare l’anima di dolore a
ognuno che quivi guardava. la quale tavola per la perdita di rafaello fu messa dal cardinale a san pietro a montorio allo altar maggiore; e fu poi sempre per la rarità
d’ogni suo gesto in gran pregio tenuta.
fu data al corpo suo quella onorata sepoltura che
tanto nobile spirito aveva meritato, perché non fu nessuno artefice che dolendosi non piagnesse et insieme alla
sepoltura non l’accompagnasse.
dolse ancora sommamente la morte sua a tutta la corte del papa, prima per avere egli avuto in vita uno officio
di cubiculario et appresso per essere stato sí caro al papa
che la sua morte amaramente lo fece piagnere.
o felice e beata anima, da che ogn’uomo volentieri
ragiona di te e celebra i gesti tuoi et ammira ogni tuo disegno lasciato! ben poteva la pittura, quando questo nobile artefice morí, morire anche ella che quando egli gli
occhi chiuse, ella quasi cieca rimase.
ora a noi che dopo lui siamo, resta imitare il buono,
anzi ottimo modo, da lui lasciatoci in esempio e come
merita la virtú sua e l’obligo nostro, tenerne nell’animo
graziosissimo ricordo e farne con la lingua sempre onoratissima memoria. che invero noi abbiamo per lui l’arte, i colori e la invenzione unitamente ridotti a quella fi-







ne e perfezzione che appena si poteva sperare, né di passar lui già mai si pensi spirito alcuno. et oltre a questo
beneficio che e’ fece all’arte, come amico di quella, non
restò vivendo mostrarci come si negozia con li uomini
grandi, co’ mediocri e con gl’infimi.
e certo fra le sue doti singulari ne scorgo una di tal
valore che in me stesso stupisco: che il cielo gli dette forza di poter mostrare ne l’arte nostra uno effetto sí contrario alle complessioni di noi pittori.
e questo è che naturalmente gli artefici nostri, non dico solo i bassi, ma quelli che hanno umore d’esser grandi (come di questo umore l’arte ne produce infiniti), lavorando ne l’opere in compagnia di rafaello stavano
uniti e di concordia tale, che tutti i mali umori nel veder
lui si amorzavano et ogni vile e basso pensiero cadeva loro di mente. la quale unione mai non fu piú in altro
tempo che nel suo.
questo avveniva perché restavano vinti dalla cortesia
e dall’arte sua, ma piú dal genio della sua buona natura.
la quale era sí piena di gentilezza e sí colma di carità,
che egli si vedeva che fino agli animali l’onoravano, nonché gli uomini. dicesi che ogni pittore che conosciuto
l’avessi, et anche chi non lo avesse conosciuto, lo avessi
richiesto di qualche disegno che gli bisognasse, egli lasciava l’opera sua per sovvenirlo. e sempre tenne infiniti
in opera aiutandoli et insegnandoli con quello amore
che non ad artefici, ma a figliuoli proprii si conveniva.
per la qual cagione si vedeva che non andava mai a
corte che partendo di casa non avesse seco cinquanta
pittori tutti valenti e buoni che gli facevono compagnia
per onorarlo. egli insomma non visse da pittore, ma da
principe. per il che, o arte della pittura, tu pur ti potevi
allora stimare felicissima avendo un tuo artefice che di
virtú e di costumi t’alzava sopra il cielo!
beata veramente ti potevi chiamare, da che per l’orme
di tale uomo hanno pur visto gli allievi tuoi come si vive







e che importi l’avere accompagnato insieme arte e virtute; le quali in rafaello congiunte, potettero sforzare la
grandezza di giulio ii e la generosità di leone x nel
sommo grado e degnità che egli erono a farselo familiarissimo et usarli ogni sorte di liberalità, talché poté co ’l
favore e con le facultà che gli diedero fare a sé et a l’arte
grandissimo onore. beato ancora si può dire chi stando
a’ suoi servigi sotto lui operò, perché ritrovo ognuno
che lo imitò essersi a onesto porto ridotto e cosí quegli
che imiteranno le sue fatiche nell’arte saranno onorati
dal mondo, e ne’ costumi santi lui somigliando remunerati dal cielo. ebbe rafaello dal bembo questo epitaffio:
d<atvr> o<mnibvs> m<ori>
raphaeli sanctio ioan<nis> f<ilio> vrbinat<i>
pictori eminentiss<imo> vetervmqve emvlo cvivs
spiranteis prope imagineis si contemplere natvrae
atqve artis foedvs facile inspexeris. ivlii ii et
leonis x pont<ificvm> max<imorvm> pictvrae et
architect<vrae> operibvs gloriam avxit. v<ixit>
a<nnos> xxxvii integer integros. qvo die natvs
est, eo esse desiit viii id<vs> april<es> mdxx.
ille hic est raphael, timvit qvo sospite vinci
rervm magna parens, et moriente mori.

et il conte baldassarre castiglione scrisse de la sua
morte in questa maniera:
quod lacerum corpus medica sanaverit arte,
hippolytum stigiis et revocarit aquis,
ad stygias ipse est raptus epidaurius undas;
sic precium vitae mors fuit artifici.
tu quoque, dum toto laniatam corpore romam
componis miro, raphael, ingenio
atque urbis lacerum ferro, igni annisque cadaver







ad vitam antiquum iam revocasque decus,
movisti superum, invidiam indignataq<ue> mors est,
te dudum extinctis reddere posse animam
et quod longa dies paulatim aboleverat, hoc te
mortali spreta lege parare iterum.
sic miser heu prima cadis intercepte iuventa,
deberi et morti nostraque nosque mones.







guglielmo da marcilla
priore aretino pittore
il beneficio che si cava da la virtú è veramente grandissimo e non pure è partito in un paese solo, ma è comune egualmente a tutti. perché sia pure di che strana e
lontana regione, o barbara et incognita nazione quale
uomo si voglia, pure che egli abbia lo animo ornato di
virtú e con le mani faccia alcuno esercizio ingegnoso,
nello apparir nuovo in ogni città dove e’ camina, mostrando il valor suo, tanta forza ha l’opera virtuosa, che
di lingua in lingua in poco spazio gli fa nome et il nome
lo fa sempre vivo, perché diventa maraviglioso per la
virtú di quello e le qualità di lui diventano pregiatissime
et onoratissime.
e spesso avviene a infiniti, che di lontano hanno lasciato le patrie loro, nel dare d’intoppo in nazioni che
siano amiche delle virtú e de’ forestieri per buono uso di
costumi, trovarsi accarezzati e riconosciuti sí fattamente,
ch’e’ si scordano il loro nido natio et un altro nuovo
s’eleggono per ultimo riposo.
come per ultimo suo nido elesse arezzo guglielmo
da marzilla prete franzese, il quale nella sua giovanezza
attese in francia all’arte del disegno et insieme con quello diede opera alle finestre di vetro, nelle quali faceva figure di colorito non meno unite che se elle fossero d’una
vaghissima et unitissima pittura a olio.
costui ne’ suoi paesi, persuaso da’ prieghi d’alcuni
amici suoi, si ritrovò alla morte d’un loro inimico, per la
qual cosa fu sforzato nella religione di san domenico in
francia pigliare l’abito di frate, per essere libero da la
corte e da la giustizia.
e se bene egli dimorò nella religione, non però mai
abbandonò gli studi dell’arte, anzi continuando gli condusse ad ottima perfezzione. fu per ordine di papa giu-







lio ii dato commissione a bramante d’urbino di far fare
in palazzo molte finestre di vetro, perché nel domandare
ch’egli fece de’ piú eccellenti, fra gli altri, che di tal mestiero lavoravano, gli fu dato notizia d’alcuni che facevano in francia cose maravigliose, e ne vide il saggio per lo
ambasciator francese che negoziava allora appresso sua
santità, il quale aveva in un telaro per finestra dello studio, una figura lavorata in un pezzo di vetro bianco con
infinito numero di colori sopra il vetro lavorati a fuoco;
onde per ordine di bramante fu scritto in francia che
venissero a roma, offerendogli buone provvisioni.
laonde maestro claudio franzese, avuto tal nuova,
sapendo l’eccellenza di guglielmo, con buone promesse
e danari, fece sí che non gli fu difficile trarlo fuor de’
frati; avendo egli per le discortesie usategli e per le invidie, che son di continuo fra loro, piú voglia di partirsi
che maestro claudio bisogno di trarlo fuora.
vennero dunque a roma, e lo abito di san domenico
si mutò in quello di san piero.
aveva bramante fatto fare allora due fenestre di trevertino nel palazzo del papa, le quali erano nella sala dinanzi alla cappella, oggi abbellita di fabbrica in volta per
antonio da san gallo, e di stucchi mirabili per le mani
di perino del vaga fiorentino, le quali fenestre da maestro claudio e da guglielmo furono lavorate, ancora che
poi per il sacco spezzate, per trarne i piombi per le palle
de gli archibusi, le quali erano certamente maravigliose.
oltra queste ne fecero per camere papali infinite, delle
quali il medesimo avvenne che dell’altre due.
et oggi ancora rimastone una nella camera del fuoco
di rafaello sopra torre borgia, nelle quali sono angeli
che tengono l’arme di leon x.
fecero ancora in santa maria del popolo due fenestre
nella cappella di dietro alla madonna con le storie della
vita di lei, le quali di quel mestiero furono lodatissime. e
queste opere non meno gli acquistarono fama e nome







che comodità alla vita. ma maestro claudio ordinando
molto nel mangiare e bere, come è costume di quella nazione, cosa pestifera all’aria di roma, ammalò d’una febbre sí grave che in sei giorni passò a l’altra vita. perché
guglielmo, rimanendo solo e quasi perduto senza il
compagno, da sé dipinse una fenestra in santa maria de
anima, chiesa de’ tedeschi in roma, pur di vetro, la
quale fu cagione che silvio cardinale di cortona gli fece
offerte e convenne seco perché in cortona sua patria alcune fenestre et altre opere gli facesse, onde seco in cortona lo condusse a abitare. e la prima opera che facesse
fu la facciata di casa sua, che è volta su la piazza, la quale dipinse di chiaro oscuro e dentro vi fece crotone e gli
altri primi fondatori di quella città.
laonde il cardinale, conoscendo guglielmo non meno buona persona che ottimo maestro di quella arte, gli
fece fare nella pieve di cortona la fenestra della cappella
maggiore e molte altre finestrette ancora per quella città.
morí allora in arezzo fabiano di stagio sassoli aretino, bonissimo maestro di far finestre; et avevano gli operai del vescovado allogato tre fenestre grandi, che sono
nella cappella principale, di xx braccia d’altezza l’una, a
stagio figliuolo di fabiano et a domenico pecori pittore; le quali finite al luogo suo le posero, ma non molto
sodisfecero a gli aretini, quantunque fosse onesto lavoro e piú tosto certo lodevole. avvenne in quel tempo
che maestro lodovico bellichini, medico peritissimo allora e de’ primi che governassero quella città e persona
ingeniosa, fu con molti preghi chiamato a medicare la
madre del cardinale, per che egli con gran fretta andato
a cortona quivi dimorò alcune settimane. e nel tempo
che gli avanzava, si domesticò molto con guglielmo, il
quale si domandava allora il priore, avendo avuto in
que’ giorni un benefizio d’un priorato. per il che dimandato se in arezzo sarebbe venuto, con buona grazia del
cardinale, a farvi alcune finestre, egli gliene promise et,







avuto buona licenza da ’l cardinale, vi si condusse. e
stagio, che aveva divisa la amicizia con domenico, prese
in casa il priore, et egli fece la finestra di santa lucia
nella cappella de gli albergotti nel vescovado di arezzo,
dentrovi essa santa e san salvestro. la quale opera può
veramente dirsi non essere vetri colorati e trasparenti,
ma vivissime figure o pittura almanco veramente lodata
e maravigliosa. perché oltra al magisterio delle carni sono squagliati i vetri ci<ò> è levata in alcun luogo la prima pelle e colorita d’altro colore, come sarebbe a dire
sul rosso una opera gialla e sullo azzurro, bianca e verde
lavorata, cosa di quel mestiero difficile e miracolosa.
perché il tignerle poco o niente e che sia diafano o trasparente non è cosa di gran momento, ma essere poi
cotti al fuoco e rimanere alle percosse dell’acqua e del
tempo per non si consumar già mai, questo è fatica degna di lode e che ognun se ne maravigli. certamente
questo egregio spirito merita lode grandissima, per non
essere chi in questa professione di disegno, d’invenzione, di colore e di bontà abbia mai fatto tanto.
fece poi l’occhio grande di detta chiesa dentrovi la
venuta dello spirito santo e cosí il battesimo di cristo,
per san giovanni, dove egli fece cristo nel giordano
che aspetta san giovanni, il quale ha preso una tazza
d’acqua per battezzarlo, mentre che un vecchio nudo si
scalza e certi angeli preparano la veste per cristo, e sopra è il padre, che manda lo spirito santo a ’l figliuolo,
sopra il battesimo in detto duomo.
e lavorò la finestra della resurressione di lazzaro
quattriduano, dove è impossibile mettere in sí poco spazio tante figure, nelle quali si conosce lo spavento e lo
stupire di quel popolo et il fetore del corpo di lazzaro,
il quale fa piangere et insieme rallegrare le due sorelle de
la sua resurressione.
et in questa opera sono xv guagliamenti infiniti di co-







lore sopra colore nel vetro e vivissima certo pare ogni
minima cosa nel suo genere.
e chi vuol vedere quanto abbia in questa arte potuto
la mano del priore nella finestra di san matteo sopra la
cappella di esso apostolo, guardi la mirabile invenzione
di questa istoria e vedrà vivo cristo chiamare matteo da
’l banco, che lo seguiti, il quale aprendo le braccia per
riceverlo in sé, abbandona le acquistate ricchezze e tesori.
et in questo mentre uno apostolo, addormentato appiè di certe scale, essere svegliato da un altro con prontezza grandissima, e nel medesimo modo che vi si vede
ancora un san piero favellare con san giovanni, sí belli
l’uno e l’altro, che veramente paiono divini; in questa finestra medesima sono i tempii di prospettiva, le scale e
le figure talmente composte, et i paesi sí proprii fatti,
che mai non si penserà che sien vetri, ma cosa piovuta
da cielo a consolazione de gli uomini.
fece in detto luogo la finestra di santo antonio e di
s. niccolò bellissime e due altre, dentrovi nella una la
storia quando cristo caccia i vendenti del tempio e
nell’altra l’adultera, opere veramente tutte tenute egregie e maravigliose.
e talmente furono di lode, di carezze e di premii le fatiche e le virtú del priore da gli aretini riconosciute et
egli di tal cosa tanto contento e sodisfatto, che si risolse
eleggere quella città per patria, e di franzese che era diventare aretino.
appresso, considerando seco medesimo l’arte de’ vetri essere poco eterna per le rovine che nascono ognora
in tali opre, gli venne desiderio di darsi alla pittura e cosí da gli operai di quel vescovado prese a fare tre grandissime volte a fresco, pensando lasciar di sé memoria. e
gli aretini in ricompensa gli fecero dare un podere,
ch’era della fraternita di santa maria della misericordia, vicino alla terra, con bonissime case a godimento







della vita sua: e volsero che, finita tale opera, fosse stimato per uno egregio artefice il valor di quella e che gli
operai di ciò gli facessino buono il tutto. per che egli si
mise in animo di farsi in ciò valere et alla similitudine
delle cose della cappella di michele agnolo, fece le figure per la altezza grandissime. e poté in lui talmente la
voglia di farsi eccellente in tale arte, che ancora che e’
fosse di età di l anni, migliorò di cosa in cosa di modo
che mostrò non meno conoscere et intendere il bello,
che in opera dilettarsi di contrafare il buono, come ne fa
fede una ultima volta piccola da basso lavorata da lui
con pratica, con disegno e con intelligenza. nella quale
figurò i principi del testamento nuovo, come nelle tre
grandi il principio del vecchio aveva fatto. onde per
questa cagione voglio credere che ogni ingegno che abbia volontà di pervenire a la perfezzione, possa passare
(volendo affaticarsi) il termine d’ogni scienza.
egli si spaurí bene nel principio di quelle per la grandezza e per non aver piú fatto. il che fu cagione ch’egli
mandò a roma per maestro giovanni franzese miniatore, il quale, venendo in arezzo, fece in fresco sopra santo antonio uno arco con un cristo e nella compagnia il
segno che portano quegli in processione, che gli furono
fatti lavorare dal priore.
et egli molto diligentemente gli condusse. in questo
medesimo tempo fece alla chiesa di san francesco l’occhio della chiesa nella facciata dinanzi, opera grande,
nel quale finse il papa nel consistorio e la residenza de’
cardinali, dove san francesco porta le rose di gennaio e
per la confermazione della regola va a roma. nella quale opera mostrò quanto egli de’ componimenti s’intendesse, che veramente si può dire lui esser nato per quello essercizio. quivi non pensi artefice alcuno, di
bellezza, di copia di figure, né di grazia già mai paragonarlo. sono infinite opere di finestre per quella città tutte bellissime e nella madonna delle lagrime l’occhio







grande con l’assunzione della madonna et apostoli et
una d’una annunziata bellissima. un occhio con lo
sponsalizio et un altro dentrovi un san girolamo per gli
spadari. similmente giú per la chiesa tre altre finestre e
nella chiesa di san girolamo un occhio, con la natività
di cristo, bellissimo, et ancora un altro in san rocco.
madonne eziandio in diversi luoghi come a castilion del
lago et a fiorenza a lodovico capponi una per in santa felicita, dove è la tavola di iacopo da puntormo, pittore eccellentissimo, e la cappella lavorata da lui a olio
in muro et in fresco et in tavola, la quale finestra venne
nelle mani de’ frati giesuati, che in fiorenza lavorano di
tal mestiero, et essi la scommessero tutta per vedere i
modi di quello e molti pezzi per saggi ne levarono e di
nuovo vi rimessero, e finalmente la mutarono di quel
ch’ella era.
volse ancora colorire a olio e fece in san francesco
d’arezzo alla cappella della concezzione una tavola,
nella quale sono alcune vestimenta molto bene condotte
e molte teste vivissime e tanto belle che egli ne restò
onorato per sempre, essendo questa la prima opera che
egli avesse mai fatta ad olio. era il priore persona molto
onorevole e si dilettava cultivare et acconciare. comperò un bellissimo casamento e fece in quello infiniti bonificamenti.
e come uomo religioso tenne di continuo costumi bonissimi et il rimorso della conscienza, per la partita che
fece da’ frati, lo teneva molto aggravato. per il che a san
domenico d’arezzo, convento della sua religione, fece
una finestra alla cappella dello altar maggiore bellissima,
nella quale fece una vite ch’esce di corpo a san domenico e fa infiniti santi frati i quali fanno lo albero della religione et a sommo è la nostra donna e cristo che sposa
santa caterina sanese, cosa molto lodata e di gran maestria della quale non volse premio, parendoli avere molto obligo a quella religione. mandò a perugia in san lo-







renzo una bellissima finestra et altre infinite in molti
luoghi intorno ad arezzo. e perché era molto vago delle
cose d’architettura, fece per quella terra a’ cittadini assai
disegni di fabbriche e di ornamenti per la città, le due
porte di san rocco di pietra e lo ornamento di macigno
che si mise alla tavola di maestro luca in san girolamo.
nella badia a cipriano d’anghiari ne fece uno e nella
compagnia della trinità alla cappella del crocifisso uno
altro ornamento et un lavamani ricchissimo nella sagrestia, i quali santi scarpellino condusse in opera perfettamente. laonde egli, che di lavorare sempre aveva diletto, continuando il verno e la state il lavoro del muro, il
quale chi è sano fa divenire infermo, prese tanta umidità
che la borsa de’ granelli si gli riempié d’acqua, talmente
che foratagli da’ medici, in pochi giorni rese l’anima a
chi gliene aveva donata. e come buon cristiano prese i
sacramenti della chiesa e fece testamento. appresso,
avendo speziale divozione ne i romiti camaldolesi, i quali vicino ad arezzo venti miglia sul giogo d’apennino
fanno congregazione, lasciò loro l’avere et il corpo suo.
et a pastorino da siena suo garzone, ch’era stato seco
molti anni, lasciò i vetri e le masserizie da lavorare, ancora che costui abbia fatto poi poche cose di quella professione.
lo seguitò molto un maso porro cortonese che valse
piú nel commetterle e nel cuocere i vetri che nel dipignerle.
furono suoi creati batista borro aretino, il quale delle
fenestre molto lo va imitando et insegnò i primi principii
a benedetto spadari et a giorgio vasari aretino.
visse il priore anni lxii e morí l’anno mdxxxvii.
merita infinite lodi il priore, da che per lui in toscana
è condotta l’arte del lavorare i vetri con quella maestria
e sottigliezza che desiderare si puote. e perciò, sendoci
stato di tanto beneficio sí largo, ancora saremo a lui







d’onore e d’eterne lode abondevoli esaltandolo nella vita e nell’opere del continovo.







cronaca
architetto fiorentino
molti ingegni si perdono, i quali farebbono opere rare e degne di loda, se nel venire al mondo percotessero
in persone che sapessino e volessino mettergli in opera a
quelle cose dove e’ son buoni. dove egli avviene bene
spesso che, chi può, non sa e non vuole; e se pure gli occorre di fare una qualche eccellente fabbrica, non si cura altrimenti cercare d’uno architetto rarissimo e d’uno
spirito molto elevato. anzi mette lo onore e la gloria sua
in mano a certi ingegni ladri che vituperano spesso il nome e la fama delle memorie.
e per tirare in grandezza chi dependa tutto da lui
(tanto puote la ambizione) dà spesso bando a’ disegni
buoni che si gli danno e mette in opera il piú cattivo, onde rimane alla fama sua la goffezza dell’opera, stimandosi, per quegli che sono giudiciosi, l’artefice e chi lo fa
operare essere d’uno animo istesso, da che ne l’opere si
congiungono. e per lo contrario, quanti sono stati i
príncipi poco intendenti, i quali per essersi incontrati in
persone illustri, hanno dopo la morte loro non minor fama per le memorie delle fabbriche che in vita si avessero
per il dominio ne’ popoli?
ma veramente il cronaca fu nel suo tempo avventurato; che, sapendo fare, trovò chi di continuo lo mise in
opera, et in cose tutte grandi e magnifiche.
di costui si racconta che, mentre antonio pollaiuolo
era in roma a lavorare le sepolture di bronzo che sono
in san pietro, gli capitò a casa un giovanetto suo parente, chiamato per propio nome simone, fuggitosi da fiorenza per alcune quistioni; il quale, avendo molta inclinazione all’arte della architettura per essere stato con un
maestro di legname, cominciò a considerare le bellissime anticaglie di quella città e, dilettandosene, le andava







misurando con grandissima diligenzia. laonde seguitando, non molto poi che fu venuto a roma, dimostrò avere
fatto molto profitto, sí nelle misure e sí nel mettere in
opera alcuna cosa. per il che, fatto pensiero di tornarsene a firenze, si partí di roma et arrivato quivi, per essere divenuto assai buon ragionatore, contava le maraviglie di roma e d’altri luoghi, con tanta accuratezza ch’e’
lo nominarono da indi innanzi il cronaca: parendo veramente a ciascuno che egli fussi una cronaca di cose nel
suo ragionamento. era adunque costui fattosi tale ch’e’
fu ne’ moderni tenuto il piú eccellente architettore che
fussi nella città di fiorenza; per avere nel discernere i
luoghi piú giudizio e per mostrare che era con lo ingegno piú elevato che molti altri che attendevano a quel
mestiero. conoscendosi per le opere sue quanto egli fussi buono imitatore delle cose antiche e quanto egli osservassi le regole di vetruvio e le opere di filippo di ser
brunellesco.
era allora in fiorenza quel filippo strozzi, che oggi a
differenzia del figliuolo si chiama il vecchio, il quale per
le sue ricchezze desiderava lassare di sé alla patria et a’
figliuoli, tra le altre, una memoria di un bel palazzo. per
la qual cosa benedetto da maiano, chiamato a questo effetto da lui, gli fece un modello isolato intorno intorno,
che poi non si fece, non volendo alcuni vicini fargli commodità de le case loro.
onde cominciò il palazzo in quel modo che e’ poté, e
condusse il guscio di fuori avanti la morte sua pressoché
al fine. fecelo di fuori con ordine rustico e graduato, come si vede: percioché la parte de’ bozzi dal primo finestrato in giú, insieme con le porte, è rustica grandemente e la parte dal primo finestrato al secondo è meno
rustica assai. ora accadde che, partendosi benedetto di
fiorenza e tornandovi da roma il cronaca, fu messo per
le mani a filippo, e gli piacq<ue> tanto per il modello
fattoli da lui del cortile e del cornicione che va di fuori







intorno al palazzo, che conoscuta la eccellenzia di quello
ingegno, volle che tutto si governasse per le sue mani, e
servissi da indi innanzi sempre di lui. fecevi dunque il
cronaca, oltra la bellezza di fuori con ordine toscano, in
cima una cornice corinzia molto magnifica, ch’è per fine
del tetto. della quale la metà al presente si vede finita e
con tanto singular grazia e garbo all’occhio si mostra,
che desiderando apporgli menda nessuna non vi si può
mostrare. similmente le pietre di tutto il palazzo sono
tanto finite e sí ben commesse, che non può nessuno
quasi vedere ch’elle siano murate. et in detto palazzo
per ornamento fece fare ferri di finestre mirabili e campanelle con bellissimo garbo, e similmente le lumiere su
canti che da niccolò grosso caparra, fabbro fiorentino
furono con grandissima diligenza lavorate. vedesi in
quelle le cornici, le colonne, i capitegli, le mensole saldate di ferro con maraviglioso magistero. né mai ha lavorato moderno alcuno di ferro machine sí grandi e sí difficili con tanta scienza e pratica.
era niccolò grosso persona fantastica e di suo capo,
ragionevole nelle sue cose e d’altri, né mai voleva di quel
d’altrui.
non volse mai far credenza a nessuno de’ suoi lavori,
ma sempre voleva l’arra, e per questo lorenzo de’ medici lo chiamava il caparra e da molti altri ancora per tal
nome era conosciuto.
egli aveva appiccato alla sua bottega una insegna, nella quale erano alcuni libri ch’ardevano; per il che, quando uno gli chiedeva tempo a pagare, gli diceva: «io non
posso, perché i miei libri abbruciano e non vi si può piú
scrivere debitori».
gli fu allogato per i signori capitani di parte guelfa,
magistrato in fiorenza non mediocre, un paio d’alari, i
quali avendo egli finiti, piú volte gli furono mandati a
chiedere per gli loro donzelli.
et egli di continuo usava dire: «io sudo e duro fatica







su questa ancudine e voglio che qui su mi siano pagati i
miei danari. per il che essi di nuovo rimandarono per il
lor lavoro e che per li danari andasse, che subito sarebbe
pagato, et egli ostinato rispondeva che prima gli portassero i danari, et il lavoro li darebbe. laonde il provveditore venuto in collera, perché i capitani li volevano vedere, gli mandò dicendo ch’esso aveva avuto la metà de i
danari e che mandasse gli alari che del rimanente lo sodisfarebbe. per la qual cosa il caparra, avvedutosi del
vero, diede al donzello uno alar solo, dicendo: «te’ porta questo, ch’è il loro e, se piace a essi, porta l’intero pagamento che te gli darò, percioché questo è mio».
gli ufficiali, veduto l’opera mirabile che in quello
aveva fatto, gli mandarono i danari a bottega et esso
mandò loro l’altro alare. dicono ancora che lorenzo de’
medici volse far fare ferramenti per mandare a donar
fuora, acciò che l’eccellenza del caparra si vedesse; perché andò egli stesso in persona a bottega sua e per avventura trovò che lavorava alcune cose che erano di povere persone, da le quali aveva avuto parte del
pagamento per arra.
per che lo richiese lorenzo, et egli mai non gli volse
promettere di servirlo se prima non serviva coloro, dicendogli che erano venuti a bottega inanzi lui e che tanto stimava i danari loro quanto quei di lorenzo.
alcuni giovani cittadini gli portarono un disegno, che
egli facesse loro un ferro da sbarrare e rompere altri ferri con una vite, perché egli li sgridò dicendo: «io non vo’
far tal cosa, che non sono se non istrumenti da ladri e da
rubare in casa altrui e da svergognar fanciulle, né sono
cosa per me né per voi, i quali mi parete uomini da bene». volsero che gli insegnasse chi far gli potesse altri
che lui del mestiero, per che egli con villanie se li levò
d’intorno. non volse mai lavorare a’ giudei, dicendo loro che i danari loro erano fracidi e putivano. fu persona
del suo corpo bonissima e religiosa e di cervello fantasti-







co et ostinato; né mai volse partir di fiorenza, ma in
quella visse e morí. onde per le qualità sue l’ho giudicato degno di memoria. ma, ritornando al cronaca, egli
condusse a fine questo palazzo, dove il caparra fece tanti lavori et adornollo dentro di ordine corinzio e dorico
con molta delicatezza di colonne, capitelli, cornici, finestre e porte. e le modanature delle cornici e d’ogni cosa,
di somma bellezza e grazia furono dallo spirito del cronaca consideratamente condotte. le scale di dentro similmente sono bonissime e bellissime, e lo spartimento
delle stanze è tale che, considerando il tutto, ogni bello
ingegno troverrà arte grandissima nella dispensazione
delle stanze, comodità utilissima ne l’usarle, grandezza e
maestà nel vederle, ordine regolatissimo nelle misure e
proporzione sopra tutto graziatissima all’occhio. et insomma un lavoro fatto appresso con grandissima diligenzia, sí quanto all’opera dello scarpello e sí quanto allo averlo commesso insieme. per il che meritò e merita il
cronaca commendazione da qualunche persona conosce la bontà dello operare suo. et il palazzo fu e sarà
sempre lodato per una delle piú belle fabbriche moderne che abbia fiorenza.
fece ancora la sagristia di santo spirito in fiorenza,
tempio in otto facce lavorato con garbata proporzione e
con amorevolezza commessa ogni minima pietra. sonvi
ancora alcuni capitelli condotti dalla felice mano di andrea dal monte san savino, che gli lavorò in somma perfezzione. similmente fece il ricetto della sagrestia, che è
tenuta bellissima invenzione, se bene il partimento non
è su le colonne ben partito. fece simone la chiesa di san
francesco dell’osservanza su ’l poggio di san miniato, e
similmente tutto il convento di detti frati, il quale è cosa
molto lodata e di bonissimo garbo condotta, le cappelle,
le finestre e tutto quello che vi si vede. nel palazzo della
signoria di fiorenza nella sala del gran consiglio fece i
cavalli di legno di pezzi per reggere il tetto, i quali sono







tenuti mirabili, ingegnosi e stupendissimi, dove molta
fama acquistò. eragli entrato in capo frenesia delle cose
di fra’ girolamo savonarola, nelle quali era tanto impazzito che altro che di quelle non voleva ragionare. finalmente, essendo già d’età d’anni lv d’una infirmità assai
lunga si morí. e fu onoratamente sepolto nella chiesa di
santo ambruogio di fiorenza nel mdix, e non dopo lungo spazio di tempo fu poi fatto per lui questo epitaffio:
cronaca
vivo; e mille, e mille anni, e mille ancora
mercé de’ vivi miei palazzi, e tempi
bella roma vivrà l’alma mia flora.

ebbe il cronaca un suo fratello scultore che si
chiamò matteo, il quale stette con antonio rossellino
allo scultore; e per aver una agilità dalla natura nel disegno e buona pratica nel lavorar di marmo si aspettava
universalmente che e’ venisse a ’l colmo della perfezzione. ma la morte sopragiugnendolo di età di xix anni ce
lo tolse, che non si poté vedere i frutti suoi se non acerbi, benché per la bontà loro e’ paressino certo maturi.







david e benedetto ghirlandai
pittori fiorentini
ancora ch’e’ paia e strano et impossibile che, chi seguita un maestro eccellente in qualsivoglia professione,
continuando quel tale studio, non divenga esso ancora
eccellente e raro, tuttavolta e’ si vede pure che i parenti,
i fratelli et i figliuoli stessi delle persone singulari, ancora che e’ si sforzino di seguitarle, tralignano grandemente da quelle, e non solo non le somigliano interamente,
ma né vi si appressano ancora per lungo intervallo. della qual cosa mi penso io che sia la cagione non il sangue
e la prontezza dello spirito che in essi non sia, ma i troppi agi e le facultà nelle quali allevati, coloro diventano il
contrario di quello che arebbono a riuscire. perché se
eglino avessino esercitato lo ingegno che elli hanno ne
gli studii a loro necessarii, come fece quel primo loro, e’
non è dubbio che tali sarebbono stati essi ancora, quale
il primo che elli imitarono. e di questo sono tanti esempli antichi e moderni, che e’ non accade provarlo altrimenti. e chi pure ne stessi sospeso, guardi david e benedetto ghirlandai, i quali avevano bonissimo ingegno,
e non fecero, se ben poterono, quello che aveva fatto
domenico loro fratello. perché sviati dopo la morte sua,
l’uno ciò è benedetto andò vagabondo e l’altro si mise a
ghiribizzare il musaico.
fu david molto amato da domenico et amò esso ancora domenico sommamente, e la morte di lui tanto gli
dolse che, mentre di lui ragionava sempre piangeva. finí
poi in compagnia di benedetto suo fratello molte cose
cominciate da domenico, fra le quali è la tavola di santa
maria novella a giovanni tornabuoni da la parte di
dietro, dove è la resurressione di cristo; et a gli allevati
di domenico fece finir la predella, che è sotto la figura
del santo stefano, nella quale è una disputa di figure







piccole, dipinta di man di niccolaio, che per il molto
studio dell’arte accecò, il quale sarebbe venuto maestro
veramente eccellente. vi lavorò ancora francesco granaccio et iacopo del tedesco. cosí a benedetto suo fratello fece fare in detta opera la figura di santo antonino
arcivescovo di fiorenza e la santa caterina da siena; et
in chiesa, in una tavola, una santa lucia lavorata a tempera con la testa d’un frate, vicino al tramezzo della
chiesa.
trasferissi poi benedetto in francia, dove fece molti
ritratti di naturale et altre pitture, per il che con molti
danari guadagnati si ridusse a fiorenza, et ebbe dal re
privilegi di potere andare inanzi et in dietro per tutta la
francia esente d’ogni dazio o gabella in merito e testimonio della sua virtú. fece ancor l’esercizio dell’armi, sí
come quello che si dilettava molto della milizia. morí
d’anni cinquanta e fu sepolto insieme con domenico.
ma david si dilettò di lavorare in musaico, e ne fece in
un quadro grosso di noce una madonna con alcuni angeli intorno, per mandarla a ’l re di francia. e per avere
comodità di vetri a suo modo e di legnami, dimorò lungamente a monte aione, dove fece molte cose et alcuni
vasi che furono poi donati a lorenzo de’ medici vecchio, e tre teste, una di giuliano suo fratello in una tegghia di rame, l’altra di san piero e l’altra di san lorenzo, per saggio e testimonianza della sua virtú. visse
onoratamente e da persona magnifica e lasciò bonissime
sustanzie. passò di questa vita di anni lxxiiii per una
malattia di febbre nel mdxxv e da ridolfo suo fratello
gli fu dato in santa maria novella, in compagnia de gli
altri fratelli, onorata sepoltura.







domenico puligo
pittore fiorentino
di grandissima maraviglia e di stupendissimo miracolo mi paiono molti nell’arte nostra, che nel continuo
esercitare e praticare i colori, per uno instinto di natura
e per uno uso di buona maniera presa da quegli senza
disegno alcuno o fondamento dell’arte, conducono le
cose loro a sí fatto termine, che elle si abbattono molte
volte ad essere sí buone, che ancora che gli artefici di
quelle non siano de’ rari, elle sforzano gli uomini a tener
conto di loro e delle fatiche spese da essi in tale esercizio. e nel vero e’ si è visto già molte volte et in molti nostri pittori, che se coloro che hanno naturalmente bella
maniera si vogliono esercitare con fatica e studio continovo, fanno l’opere loro piú vivaci e piú perfette che gli
altri. et ha tanta forza questo dono della natura che,
benché e’ trascurino e lascino gli studi di tale arte et altro non seguino che l’uso solo del dipignere e del maneggiare i colori con grazia e fumeggiata maniera, il
buono tuttavolta in loro infuso dalla natura apparisce sí
nel primo aspetto delle opere loro, che elle mostrano
tutte le parti eccellenti e maravigliose che sogliono minutamente apparire ne’ lavori di que’ maestri che noi tegnamo eccellenti e rari. e chi bramasse di questo una
esperienza o testimonianza de’ tempi nostri, guardi le
cose di domenico puligo pittore fiorentino, et avendo
notizia delle cose della arte, conoscerà chiarissimamente
quanto io ho detto. costui seguitando la pittura con sí
buon gusto, nel dimorar che fece con ridolfo ghirlandaio apprese il colorito vaghissimo, e quello continuò
con maniera abbagliata, con perdere i contorni ne gli
scuri de’ suoi colori, che piacendogli dare alle sue figure
una aria gentile, fece in sua gioventú infiniti quadri con
buona grazia e per fiorenza e per mercatanti. questi la-







vorati di buon garbo, furono cagione ch’egli si diede a i
ritratti di naturale. e gli fece molto simili e molto vivi, e
con essi bella pittura, come ancora ne fanno fede alcune
teste di suo in casa giuliano scali. diedesi appresso a fare opere grandi, e lavorò una tavola a francesco del
giocondo a una sua cappella, nella tribuna dello altar
maggiore de’ servi in fiorenza, dentrovi quando san
francesco riceve le stimite, cosa di colorito molto dolce
e di morbidezza, lavorata magnificamente. e nel monistero di cestello ad un sagramento, lavorò a fresco due
angeli; et in una cappella fece una tavola con molti santi,
la quale di colorito e di morbidezza è simile all’altre cose
sue. gli fu da detti monaci fatto allogazione di lavorare
alla badia di settimo in un chiostro tutte le storie de i
sogni del conte ugo delle sette badie. e non molto dopo sul canto di via mozza da santa caterina lavorò un
tabernacolo a fresco. fece ad anghiari in una compagnia un deposto di croce, il quale fu tenuto dell’opere
sue la migliore. e perché egli era persona che attendeva
piú a’ quadri di nostre donne et a’ ritratti et alle teste
che a opere grandi, consumò il tempo in quelle. ma se
domenico avesse seguitato le fatiche dell’arte e non i
piaceri del mondo, arebbe senza alcun dubbio fatto infinito profitto in tal mestiero; perché egli si vede che andrea del sarto, amico e domestico suo, in alcune cose di
disegno lo soccorse, dove ben si pare che ci fosse il disegno buono et il colorito perfetto, per che egli corrotto
da un suo uso di non molta fatica nelle cose, lavorava
piú per fare opere che per fama. e ciò fu cagione ch’egli
continuo praticava con persone allegre e con musici, alcune femmine e certi suoi amori seguendo. e però venendo la peste l’anno mdxxvii, praticando in casa alcune sue innamorate, da esse ne guadagnò la peste e la
morte. e da uno amico poi questo distico:







esse animum nobis coelesti e semine et aura,
hic pingens, passim credita, vera docet.
finí il corso della vita sua d’anni lii. furono i colori
per lui sí con unita maniera adoperati, che piú per questo merita lode che per altro. rimasero molti discepoli
suoi, fra gli altri domenico beceri fiorentino, il quale i
colori pulitissimamente adoperando con bonissima maniera conduce l’opere sue.







andrea da fiesole
scultore
egli non manco avviene a gli scultori la pratica ne’
ferri ch’a i pittori la pratica ne’ colori, e si veggono queste arti procedere di parità. ché se molti fanno di terra
bene, di marmo non conducono, e quegli ancora che lavorano bene il marmo, non hanno alcun disegno, salvo
che nella idea un non so che di buona maniera, la imitazione della quale si trae da certe cose ch’al giudicio piacciono et alle cose che si fanno viene quel pensiero di
esprimerle nello imitare. a me pare gran maraviglia vedere alcuni scultori che niente disegnano in carta, e coi
ferri conducono le cose loro; come fece andrea da fiesole scultore in tutte l’opere sue, le quali piú condusse
per pratica e per risoluzione avuta ne i ferri che per disegno o per intelligenza, che in tal mestiero egli avesse già
mai. imparò da michele maini da fiesole che nella minerva di roma fece di marmo il san sebastiano tanto lodato ne’ tempi suoi; e fu andrea nella sua giovanezza intagliatore di fogliami, et appoco appoco lavorando il
marmo si mise alle figure, come ne fanno vero testimonio l’opere sue lavorate in diversi luoghi. nelle quali
non ci distenderemo molto perché piú da pratica che da
arte sono lavorate. nondimeno egli vi si conosce una risoluzione et un gusto di bontà molto lodevole. e nel vero se tali artefici, con la pratica e col giudicio che hanno,
accompagnassero il fondamento del disegno, vincerebbono di eccellenza tutti coloro che, disegnando perfettamente di continuo, quando vengono a lavorare il marmo
lo graffiano, e con istento in mala maniera lo conducono, solo per non avere le pratiche ne’ fini.
le opere di andrea furono lavorate e poste nella
chiesa principale della canonica di fiesole, una tavola di
marmo con tre figure tonde, appoggiata nel mezzo alle







due scale che per andare al coro di sopra si monta; et ancora in san girolamo di fiesole un’altra tavolina di marmo, la quale è murata nel tramezzo della chiesa di detto
luogo. avvenne che l’anno che ’l cardinale giulio de’
medici vicecancelliere governava in fiorenza, erano
scultori e vecchi e giovani di sofficienza eccellenti; e venuto in considerazione a gli operai di santa maria del
fiore di far lavorare di marmo gli apostoli, che per la
sagra di tal chiesa furono dipinti da lorenzo di bicci, furono allogate cinque figure di marmo: una a benedetto
da maiano, una a iacopo sansovino allora giovane, una
a michele agnolo buonaroti, una a baccio bandinelli, e
similmente una ad andrea da fiesole; acciò la gara e la
concorrenza di tutti dovesse essere sprone a quegli. per
il che andrea cominciò tal figura ch’era di quattro braccia, e quella con bella pratica e giudicio piú che disegno
rese finita. dove acquistò lode non quanto gli altri, ma
grado di buono e pratico maestro; e per questo di continuo lavorò nell’opera mentre che visse, et in quella fece
la testa di marsilio ficino, ch’è posta in santa maria del
fiore da la porta della canonica. fece ancora una fonte
di marmo, che fu tenuta lodatissima, la quale si mandò
al re d’ungheria, e grande onore gli fece. attese assai alle cose di quadro. e perché egli era persona molto modesta e da bene, quietamente vivere si contentava; onde
fu molto amato e stimato da quei che lo conobbero. prese a fare la sepoltura di m<esser> antonio strozzi, la
quale da madonna antonia de’ vespucci sua consorte
fu fatta finire, che ne le figure di essa, per la vecchiezza
di lui, due agnoli furono lavorati per maso boscoli da
fiesole suo creato, il quale molte opere ha condotte et a
roma et altrove; e similmente per silvio da fiesole suo
creato la nostra donna che si ci vede. la quale opera rimase a mettersi su, intervenendo la morte di lui l’anno
mdxxii; per il che silvio la pose in opera. il quale seguitando l’arte della scultura con fierezza straordinaria ha







molte cose lavorato bravissimamente e bizzarrissimamente finito con un modo di pratica e con disegno nel
marmo con l’essempio di natura in esso fatti sí leggiadri,
che nel vero di gagliardezza la sua maniera ha passati infiniti, massimamente in bizzarrie di cose alla grottesca,
come si vede ancora in santa maria novella nella cappella de’ minerbetti una sepoltura, nella quale sono alcuni cimieri e targhe benissimo condotte. fece in pisa
allo altar maggiore due angeli di marmo, che sono su
due colonne; et a monte nero vicino a livorno lavorò
una tavola ne’ frati giesuati. fece la sepoltura di m<esser> rafaello volterrano in volterra; et a milano, a genova et a padova et in molti altri luoghi per italia appariscono opere sue. e certo se la morte non gli toglieva
cosí tosto la vita, arebbe fatto di sé cose maravigliose,
per lo spirito che dava pronto all’opre da lui fatte. il
quale sí come passò maestro andrea di magisterio,
arebbe ancora vivendo avanzato molti altri. finí il corso
della vita sua d’età d’anni xxxviii, l’anno mdxl. e gli fu
fatto questo epitaffio:
si la pratica e ’l stvdio a’ dvri sassi
co il ferro vsai, che dolci gli rendei,

|

ma lo spirto mai dar non gli potei
che ben mosso con qvello ariano i passi.

fiorí ne’ tempi di andrea un altro scultore fiesolano
detto il cicilia, il quale fu persona molto pratica; e vedesi di suo nella chiesa di s. iacopo in campo corbolini di
fiorenza la sepoltura del cavaliere de’ tornabuoni, la
quale è stata molto lodata; oltre a costui fu uno antonio
da carrara scultore rarissimo, che se ne andò in palermo
e fu trattenuto da ’l duca di monte lione di casa pignatella, napolitano e viceré di sicilia, e le statue che e’ fece
a questo signore sono tre nostra donna in tre diversi atti, poste in su tre altari diversi nel duomo di montelione







in calabria, et altre storie in palermo, tutto di marmo.
tolse moglie et ebbe figliuoli, de’ quali ce ne è oggi uno
scultore non meno eccellente che suo padre.







vincenzio da san gimignano
pittore
quanto obligo debbono avere gli scultori e pittori alla aria di roma, et a quelle poche antiquità che la voracità del tempo e la ingordigia del fuoco mal grado loro
vi hanno lasciato, con ciò sia che ella uno altro spirito in
corpo forma, et in uno altro gusto lo appetito converte.
atteso che infiniti si sgannano da una vana pazzia un
tempo seguitata, i quali nel vedere le mirabili fatiche di
tanti antichi e moderni artefici che v’hanno operato, i
passati errori abbandonano e, seguitando le vestigie di
coloro che trovarono la buona via, conducono le cose
loro a perfezzione di una bella maniera, et imitando quel
buono che e’ veggono, sono cagione che quegli che vi
stanno fanno il medesimo. come veggiamo che fece
vincenzio da san gimignano pittore, il quale ne lo accostarsi al grazioso rafaello da urbino, fu di quegli che
lavorarono nelle logge papali. onde gli avvenne che,
piacendogli molto quella terribilità del chiaro oscuro,
che lavoravano nelle facciate delle case maturino e polidoro, si mise ancor egli in animo di seguir l’orme loro.
per il che fece in borgo dirimpetto al palazzo di m<esser> gio<van> batista da l’aquila una facciata di terretta, nella quale in un fregio figurò le nove muse con
apollo in mezzo, e sopra vi condusse alcuni leoni, impresa del papa, i quali sono tenuti bellissimi. aveva vincenzio la sua maniera diligentissima, et era molto grato
nello aspetto delle figure e morbido nel suo colorito, e
di continuo imitò la maniera del grazioso rafaello, come
si vede ancora nel medesimo borgo dirimpetto al palazzo del cardinale d’ancona una facciata a una casa, dove
vulcano fabbrica le saette a cupido, con alcuni ignudi
bonissimi et altre storie e statue, le quali lo renderono
non meno stimato ch’egli si fosse nell’arte valente. fece







ancora su la piazza di san luigi de’ franzesi in roma
una facciata, nella quale infinitissime storie sono da lui
dipinte: la morte di cesare et un trionfo della giustizia,
con un fregio di battaglie di cavalli, dalla dotta mano di
vicenzio lavorati e condotti. et in tale opera vicino al
tetto fra le finestre alcune virtú, con molto bella maniera lavorate e finite. similmente la facciata de gli epifani
dietro alla curia di pompeo; e vicino a campo di fiore,
dove fece quando i magi seguono la stella, cosa lodatissima; et altri infiniti lavori per quella città, la quale
mercé dell’aria e del sito, i begli ingegni di continuo ha
fatto operare.
cosí in bonissimo credito in quella città venuto, successe l’anno mdxxvii la furia e la ruina del sacco. per il
che dolente oltra modo, a san gimignano sua patria tornare gli convenne. laonde fra i disagi patiti e lo amore
dell’arte mancatogli, non essendo piú fra tanti divini ingegni e fuor dell’aria che i belli ingegni alimenta e fa fare
cose rare, in quella terra fece opere di facciate e d’altro,
che non le conterò parendomi coprire ogni lode che in
roma s’aveva acquistato. basta che si vede espressamente che le violenzie deviano forte i pellegrini ingegni da
quel primo obietto, e li fanno torcere la strada in contrario. come si vede che fecero ancora a un suo compagno
chiamato schizzone, il quale fece in borgo alcune cose
lodate, e cosí in campo santo di roma et in santo stefano de gli indiani; e ’l poverino ancor egli dalla poca discrezione de’ soldati fu fatto deviare da l’arte, e di là a
poco tempo vi perdé ancora la vita. ma per tornare a vicenzio, essendo egli già venuto in età de gli anni della
vecchiaia, in san gimignano di mal di febbre finí la vita
l’anno mdxxxiii.







andrea dal monte sansovino
scultore et architetto
i buoni ingegni et i doni che ’l cielo comparte alle
persone che teniamo rare, sono sempre con stravagante
e raro modo da noi scoperti e da loro con bizzarri e
straordinarii andari, continuamente poi messi in opera;
ma sí cariche di sapere si dimostrano le cose loro, sí per
il fatto e sí per lo studio, ch’elle fanno ammirare ogni intelletto saputo. atteso che in ogni loro azzione traboccano di quel soverchio sapere, il quale senza benigno influsso de’ cieli, per se medesimo non si acquista. con ciò
sia cosa che il loro affaticarsi accresce grazia e bontà nella virtú d’essi che, aguzzando e dirugginando, puliscono
l’ingegno sí fattamente, che e’ ne sono tenuti perfetti e
maravigliosi fra tutti gli altri. come veggiamo al presente in andrea di domenico contucci dal monte san savino, il quale nato di poverissimo padre, lavoratore di terre, idiota in ogni sua azzione, fu levato da guardare gli
armenti. e se bene egli fu di nascita umilissimo, fu però
di concetti tanto alti, d’ingegno sí raro e d’animo sí
pronto, che ne i ragionamenti de le difficultà della architettura e della prospettiva, nel suo tempo non fu mai il
piú nuovo e ’l piú sottile cervello, né chi rendessi i dubbii maggiori, piú chiari et aperti, che faceva egli. laonde
furono tali i meriti suoi, che da ogni raro maestro fu tenuto singularissimo nelle dette professioni.
dicono che andrea nacque l’anno mcccclxxi e che
nella sua fanciullezza mentre che guardava gli armenti
gli disegnava sopra il sabbione, e talora di terra formandoli, gli ritraeva eccellentemente. avenne che un cittadin fiorentino, il quale credo che fosse simone vespucci, andò podestà del monte mentre che andrea faceva
queste cose; e veduto questo fanciullo e saputa la sua inclinazione, operò con domenico contucci padre di







quello che a fiorenza in casa sua lo lasciasse, perché deliberava vedere dove la natura e lo studio conducessino
questo ingegno. per che andrea che vivissimo era e di
ciò contentissimo, piú che volentieri prese quello essercizio. onde simone lo pose alla arte con antonio del
pollaiuolo, e tanto perseverò in quella, che in pochi anni
divenne bonissimo maestro. come in casa simone al
ponte vecchio si vede ancora per un cartone di cristo a
la colonna fatto da esso, e due teste mirabili di terra cotta ritratte da medaglie antiche, l’uno è nerone e l’altro
galba imperatori, i quali teneva per ornamento sopra
un camino. avvenne che egli fece in fiorenza una tavola
di terra cotta per la chiesa di santa agata dal monte san
savino, dove è san lorenzo et altri santi e storie picciole
del detto, benissimo lavorate. et indi a poco tempo fece
la tavola di terra cotta, dentrovi l’assunzione di nostra
donna, santa agata, santa lucia e san romoaldo, che
fu invetriata in fiorenza per quegli della robbia. seguitò l’arte della scultura con ogni studio e con ogni fatica. e nella sua giovanezza fece per simon pollaiuolo altrimenti il cronaca due capitelli di pilastri per la
sagristia di santo spirito, dove egli acquistò grandissima
fama. e fu tal lavoro tanto tenuto in pregio, che egli fu
allogata la cappella del sacramento di santo spirito per
li corbinelli, la quale egli lavorò con tanta diligenzia,
imitando ne’ bassi rilievi donato e gli altri artefici eccellenti, che non volle risparmiare difficultà nessuna né fatica per farsen onor come fece. per che chi considererà il
finimento e la pulitezza con la pazienzia di andrea, scorgerà lo amore che i belli ingegni portano alle bontà et a i
meriti di ogni sorte di virtú. ebbe tanta forza questa
opera per le lode che ne trasse, che il magnifico lorenzo
vecchio de’ medici lo mandò con favore straordinario a
’l re di portogallo, dove e’ fece molte opere di scultura,
e parimente d’architettura. e l’une e l’altre sí egregie e







tanto lodate, che da quel re ne ebbe premii assai onorati
e da’ popoli lode infinite.
ritornò poi a fiorenza nel md. e cominciò di marmo
un s. giovanni che battezzava cristo, per mettersi sopra
la porta del tempio di san giovanni, verso la misericordia; ma non fu finito da lui, percioché egli fu condotto a
genova, dove fece due figure di marmo, un cristo et
una nostra donna, o vero san giovanni, le quali veramente sono lodatissime. fu poi condotto a roma da papa giulio ii e gli fu fatto allogazione di due sepolture di
marmo poste in santa maria del popolo, delle quali una
fu fatta per il cardinale ascanio sforza e l’altra per il
cardinale di ricanati, strettissimo parente del papa. le
quali opere sí perfettamente finí andrea, che piú desiderare non si potrebbe, se nate non che lavorate fossero;
cosí sono elleno di nettezza, di bellezza e di grazia ben
finite e ben condotte. in quelle si scorge la osservanzia e
le misure dell’arte, e quivi si conosce quanto fosse il valore di andrea nelle figure da lui con sommo amor lavorate. fra le quali si vede una temperanzia che ha in mano uno oriuolo da polvere, tenuta cosa molto divina, la
quale per la sua bontà veramente apparisce antica piú
che moderna. et avvegna che altre siano parimente simili a questa, ella nientedimanco per la attitudine è molto
piú vaga. oltra che e’ non si può desiderare o imaginar
meglio d’un velo postole intorno, lavorato da lui con
tanta bellezza e con tanta leggiadria, che il vederlo solo è
miracolo. fece di marmo in santo agostino di roma, in
un pilastro a mezzo la chiesa, una santa anna che tiene
in collo la nostra donna con cristo di misura poco minore al vivo, e con molta bontà e finezza è lavorata questa opra, la quale fra le moderne figure si può tenere divina. perché si vede una vecchia viva con allegrezza
formata et una nostra donna finita con somma grazia e
bellezza, similmente al fanciullo cristo nessuno mai di
marmo fu condotto simile a quello di perfezzione e di







leggiadria. e meritò tale opera che molti anni si appiccassero sonetti e versi latini in lode sua, come i frati di
quel luogo possono mostrare un libro di ciò, il quale io
ho veduto. e nel vero ebbe ragione il mondo di farlo,
percioché non può questa opera tanto lodarsi che basti,
per vedersi in essa panni, dalla delicata mano di andrea
condotti di sorte che meglio di lui non è chi abbia in tal
genere lavorato, con tante belle discrezioni e girar di
pieghe e dolcezza di ammaccature.
crebbe tanto la fama sua, che leon x si risolse fare a
santa maria di loreto l’ornamento della camera di nostra donna di marmi lavorati, per il che dopo a bramante, che aveva cominciato l’architettura di ornamento
bellissimo, andrea seguitando fu dal papa constituito
capo per tale opera, finché egli visse, la quale lasciò prima che morisse in buon termine. fecevi due storie che
sono finite: in una la annunziata, nella quale straforò
talmente alcuni fanciulli et angeli, che maravigliosa cosa
è a vedere le belle fatiche da andrea, lavorate nella difficultà della scultura, nell’altra storia fece la natività della
madonna, nella quale sono figure bellissime et ornatissime. fecevi infinite altre fatiche, et ancora diede infiniti
disegni per tutta quella fabbrica. aveva di vacanzia l’anno iiii mesi per suo riposo, i quali consumava in agricultura al monte sua patria, e per le cure famigliari e per interesse di sé e de gli amici suoi. dove in quel castello
fece fabbricare per sé una comoda casa, e vi comperò
molti beni stabili e tanto lo onorarono i suoi terrazzani
che e’ fu continuamente tenuto il primo della sua patria
mentre che e’ visse. a’ frati di santo agostino di quel
luogo fece fare un chiostro, che per picciolo ch’e’ sia, è
molto bene inteso, avvenga ch’egli non è quadro per le
mura, ch’erano fabbricate nel vecchio; onde lo ingegno
d’andrea lo ridusse nel mezzo quadro, et ingrossando i
pilastri ne’ cantoni, fece tornarlo, sendo sproporzionato,
in buona e giusta proporzione. disegnò a una compa-







gnia ch’è in tal chiostro, intitolata di santo antonio, una
bellissima porta, di componimento dorico; e similmente
il tramezzo della chiesa di santo agostino et il pergamo
di quella; e fece fare nello scendere, per andare a la fonte fuor d’una porta verso la pieve vecchia a mezza costa,
una cappelletta per li frati, ancora che non n’avessero
voglia. e fece infiniti altri disegni di palazzi, di case e di
fortezze, come in arezzo a m<esser> pietro, astrologo
peritissimo, fece il disegno della sua casa. avvenne che
condottosi egli già al termine d’anni lxviii come persona che mai non stava indarno, si mise a tramutare in villa certi pali da luogo a luogo; per il che di quella fatica
riscaldato in breve tempo di male di febbre si morí nel
mdxxix. et ancora che per lui si facessero molti epitaffii
in diverse lingue, basteranno questi due soli:
sansovii aeternvm nomen tria nomina pandvnt:
anna, parens christi, christvs et ore sacro.
si possent scvlpi mentes vt corpora coelo,
hvmanvm possem vel reparare genvs.
hvmanas enim scvlpo qvascvmqve figvras
esse homines dicas, pars data si illa foret.

dolse la morte sua per l’onore alla patria e per lo utile
a tre suoi figliuoli maschi et alle femmine ancora. e non
è molto tempo che muzio camillo, uno de’ tre predetti
figliuoli, il quale nelli studii delle buone lettere riusciva
ingegno bellissimo, gli andò dietro con molto danno
della sua casa e con doglia grandissima de gli amici. fu
andrea, oltra la professione della arte, persona invero
assai segnalata; percioch’egli ne’ discorsi era prudente e
d’ogni cosa ragionava benissimo. era molto provido e
costumato in ogni sua azzione, amicissimo de’ filosofi e
filosofo naturalissimo. attendeva alle cose della cosmografia, e lasciò a’ suoi alla morte alcuni disegni e scritti







di lontananze e di misure. era di statura alquanto piccolo, ma benissimo complessionato e formato. i capegli
suoi erano distesi e molli. aveva gli occhi bianchi, il naso aquilino, la carne bianca e rubiconda, et aveva la lingua alquanto impedita o non bene sciolta. furono discepoli suoi lionardo del tasso fiorentino, il quale in santo
ambruogio sopra la sepoltura loro fece un san sebastiano di legno, e similmente lavorò di marmo la tavola alle
monache di santa chiara; et iacopo sansovino fiorentino, cosí nominato dal suo maestro, il quale in fiorenza
fece a giovan bartolini un bacco di marmo, ch’è tenuto
miracolosissimo e la piú bella opera di grazia e di maniera, che per tale effetto ne’ moderni sia stata lavorata. fece nell’opra di santa maria del fiore il san iacopo apostolo, figura mirabile; et a roma et ultimamente a
vinegia ha paragonato e di bella maniera passato andrea suo maestro. per il che le mirabili virtú sue hanno
meritato, che la signoria di vinegia lo onori e con provisione lo trattenga, acciò con la bellezza del suo ingegno
possa fare onorate e pregiate opere, come fece andrea
suo maestro. il quale all’arte dell’architettura aggiunse
molti termini di misure et ordini di tirar pesi et un modo
di diligenzia, che non s’era per inanzi a lui usato in quel
modo; e nell’altra condusse a una perfezzione il marmo
nel lavorarlo, che nessuno meglio le difficultà di quello
con la facilità come andrea ha lavorato, onde fra gli artefici ha ottenuto lode di mirabilissimo ingegno e benefattore di tali esercizii.







benedetto da rovezzano
scultor fiorentino
gran dispiacere mi penso che sia a tutti coloro che lavorano cose ingegnose quando, sperando godersi le loro
fatiche nella vecchiezza e credendo poter veder le prove
e le bellezze de gli ingegni che fioriscono nelle sculture e
nelle pitture, per potere conoscere quanto di perfezzione abbia quella parte che hanno esercitata la mala sorte
del tempo e la cattiva complessione, o vero il difetto
dell’aria, toglie loro il lume de gli occhi, di maniera ch’e’
non possono come prima conoscere né la perfezzione né
il difetto di quegli che vivendo oprano in tal mestiero. e
molto piú mi credo gli attristi il sentire le lode de’ nuovi,
non per invidia già, ma per non potere essi ancora essere
giudici, se quella fama viene a ragione. e di questo che
io dico si può certo far conghiettura nel morto per l’arte
et ancor vivo per la vita benedetto da rovezzano, il quale è stato tenuto molto pratico e valente scultore, come
fanno fede l’opere che si veggono di lui in fiorenza, nelle quali di diligenza e di campare il marmo spiccato ha
fatto cose maravigliose. dicono che lavorò tutti i fogliami che sono intorno alla sepoltura, che nel carmino fu
fatta per piero soderini e messa alla cappella maggiore.
fece in santo apostolo di fiorenza sopra le due cappelle di m<esser> bindo altoviti, dove giorgio vasari aretino lavorò la tavola della concezzione, la sepoltura di
m<esser> oddo altoviti, con una cassa piena di fogliami bellissima. et ancora nell’opera di santa maria del
fiore fece uno apostolo a concorrenza di iacopo sansovino, andrea da fiesole, baccio bandinelli e gli altri, che
è bellissimo e con pulitissima maniera lavorato, onde
meritò lode e n’acquistò grandissima fama. poi prese a
fare per il corpo di san giovanni gualberto la sua sepoltura, cosa bellissima, e la lavorò al guarlone sopra







san salvi; et in quella fece infinite storie de le faccende
di lui lavorate con molta pazienzia. e continuando abbozzò un numero di figure tonde, grandi quanto il vivo,
che per le ruine delle guerre e da’ frati per il loro generale rimasero imperfette. andò in inghilterra, et infinito
numero di cose di metallo fece a quel re, massimamente
la sepoltura sua. et a fiorenza ritornato finí molte altre
cose avvegna che piccole. accadde poi che, lavorando
ancora di metallo il fuoco, gli tolse il lume de gli occhi,
di maniera che né bagni, né altre medicine non l’hanno
mai potuto guarire. onde vecchio e cieco per lui l’opere
finirono l’anno mdxl. per il che di lui si legge questo
epigramma:
ivdicio miro statvas hic scvlpsit et arte
tecvm et collatvs ivre, lysippe, fvit.
aspera sed fvmi nvbes qvam fvsa dedervnt
aera, diem miseris orbibvs eripvit.

e gli è venuto a proposito lo avere conservato il frutto
delle sue fatiche nella arte, perché ciò lo mantiene al
presente in tanta quiete, che e’ sopporta pazientissimamente tutto lo insulto della fortuna. e chi conoscerà le
fatiche da lui fatte nelle sculture, lo amore e ’l tempo
messo alle cose di marmo, vedrà che egli con ogni diligenza, piú per piacere che per alcun prezzo, ha esercitato queste arti, che e vivo e morto lo terranno appresso a
i begli ingegni di continuo in perpetua venerazione. si è
medesimamente dilettato delle cose di poesia, et è stato
non meno vago di poeteggiare cantando, che di fare statue co’ mazzuoli e con gli scarpelli lavorando, onde gli
diamo lode egualmente in tutte due le virtú.







baccio da monte lupo
scultore
quanto manco pensano i popoli che gli straccurati
delle stesse arti che e’ voglion fare, possino quelle già
mai condurre ad alcuna perfezzione, tanto piú contra il
giudizio di molti imparò baccio da monte lupo l’arte
della scultura.
e questo gli avvenne perché nella sua giovanezza sviato da’ piaceri quasi mai non istudiava; et ancora che da
molti sgridato e sollecitato, nulla o poco stimava l’arte.
ma venuti gli anni della discrezione, i quali arrecano il
senno seco, gli fecero subitamente conoscere quanto
egli era lontano da la buona via. per il che, vergognatosi
da gli altri, che in tale arte gli passavano inanzi, con bonissimo animo si propose seguitare et osservare con ogni
studio quello che con la infingardaggine sino allora aveva fuggito. questo pensiero fu cagione ch’egli fece nella
scultura que’ frutti, che la credenza di molti da lui piú
non aspettava.
diedesi dunque alla arte con tutte le forze sue et esercitandosi molto in quella, diventò eccellente e raro.
mostronne saggio in una opera di pietra forte lavorata di scarpello, in fiorenza sul cantone del giardino appiccato col palazzo de’ pucci; che fu l’arme di papa leone x, dove son due fanciulli che reggono tale arme, con
bella maniera e pratica condotti.
fece uno ercole per pier francesco de’ medici, e fugli allogato per l’arte di porta santa maria una statua di
san giovanni evangelista per farla di bronzo; la quale
prima che avesse, ebbe assai contrarii, perché molti
maestri fecero modelli a concorrenza.
la quale figura fu posta poi sul canto di san michele
in orto, dirimpetto all’ufficio.
fu questa opera finita da lui con somma diligenzia.







dicesi che, quando egli ebbe fatto la figura di terra, chi
vide l’ordine delle armadure e le forme fattele addosso,
l’ebbe per cosa bellissima, considerando il bello ingegno
di baccio in tal cosa. e quegli che con tanta facilità la videro gettare, diedero a baccio il titolo di avere con grandissima maestria saldissimamente fatto un bel getto.
le quali fatiche durate in quel mestiero, nome di
buono anzi di ottimo maestro gli diedero, et oggi piú
che mai da tutti gli artefici è tenuta bellissima questa figura. diedesi a lavorare di legno, intagliando crocifissi
grandi quanto il vivo, perché infinito numero per italia
ne fece, e fra gli altri uno a’ frati di san marco in fiorenza sopra la porta del coro.
questi tutti sono ripieni di bonissima grazia; ma pure
ve ne sono alcuni molto piú perfetti de gli altri, come
quello delle monache murate di fiorenza et in s. pietro
maggiore un altro non manco lodato di quello. et a’
monaci di santa fiora e lucilla un altro che lo locarono
sopra l’altar maggiore nella loro badia in arezzo, che è
tenuto molto piú bello de gli altri.
nella venuta di papa leone in fiorenza, fece baccio
alla badia di fiorenza uno arco trionfale bellissimo di legno e di terra, e fece molte cose piccole che sono smarrite per fiorenza per le case de’ cittadini.
ma venutogli a noia lo stare a fiorenza, trasferendosi
a lucca, lavorò molte opere di scultura e d’architettura
in quella città, dove molto piú attese alle fabbriche che
alle sculture. et infra queste il bello e ben composto
tempio di san paolino, avvocato de’ lucchesi, con buona e dotta intelligenza di dentro e di fuori ornato.
e dimorando continuo in quella città fino agli anni
della età sua lxxviii, finí il corso della vita, et in san
paolino predetto gli fu data onorata sepoltura da quegli
ch’esso aveva onorato in vita.
fu coetaneo di costui agosto milanese, scultore et intagliatore molto stimato, il quale in santa marta di mila-







no cominciò la sepoltura di monsignor de foys, oggi rimasta imperfetta; nella quale si veggono ancora molte figure grandi e finite e mezze fatte et abbozzate, con assai
storie di mezzo rilievo in pezzi e non murate, con copia
grandissima di fogliami e di trofei. et un’altra sepoltura
finita e murata in san francesco, fatta a’ biraghi, con sei
figure grandi et il basamento storiato, con altri bellissimi
ornamenti che fanno fede chiarissima de la pratica e
maestria d’uno artefice sí valoroso.
lasciò baccio alla morte sua figliuoli di sé, fra i quali
fu rafaello, che attese alla scultura come suo padre, il
quale non solo paragonò baccio nell’opere, ma di gran
lunga, mirabilissimamente lo vinse.
dolse molto la sua morte a’ cittadini lucchesi, avendolo essi conosciuto giusto, buono e delle persone nobili serventissimo e molto verso gli artefici amorevole,
massimamente onorando et ornando la patria loro, la
cui fama in lucca non manco vive ora che egli è morto
che si facesse con esso loro, mentre che in vita operava.
furono l’opere di baccio lavorate nel mdxxxiii. fu suo
grandissimo amico e da lui imparò molte cose zaccheria
da volterra, che in bologna molte opere fece lavorate di
terra cotta, delle quali alcune ne sono nella chiesa di san
giuseppo.







lorenzo di credi
pittor fiorentino
sforzasi la natura donare ad alcuni il medesimo amore nelle loro azzioni, ch’ella suole usar nelle piante e nelle altre sue creature, che con infinita diligenzia diligentemente conduce al desiderato fine. e chi mira le
stravanganze dell’erbe, l’artificio e la diligenzia con che
la natura di continovo le mantiene, e con che arte et
amorevolezza le conduce al fiorire et al far frutto, non
stupirà nel vedere l’opre di lorenzo di credi pittore finite da lui con infinitissima pazienzia. era costui persona certo diligentissima e pulitissima nell’opre ch’e’ fece
quanto nessuno altro che in fiorenza sia stato per lo a
dietro. fu compagno, caro amico e molto dimestico di
lionardo da vinci, che insieme, sotto andrea del verrocchio, lungo tempo impararono l’arte. vedesi il lavorare a olio di lorenzo essere stato cagione che la pulitezza del tenere i colori e del purgare gli olii, coi quali
lavorava le pitture, le fanno parere men vecchie che
quelle de gli altri piú pratichi, i quali furono al tempo
suo, come ne fa fede in cestello una tavola, dentrovi una
nostra donna, san giuliano e san niccolò, cosa incredibile a vedere l’amore che lorenzo in questa opera mostrò portare all’arte, per l’infinita diligenza che usò in
quella.
lavorò in sua giovenezza in orto san michele, in un
pilastro, un san bartolomeo. alle monache di santa
chiara in fiorenza, dipinse una tavola della natività di
cristo con alcuni pastori et angeli, dove spese grandissimo tempo in fare erbe contraffatte da ’l vivo, e similmente nell’altre figure mise tempo e fatica straordinaria.
nel medesimo luogo è il quadro d’una maddalena in
penitenzia et un altro quadro appresso. in casa m<esser> ottaviano de’ medici fece un tondo d’una nostra







donna, e per molte altre case di cittadini, tondi di nostra donna et altri lavori. in s. friano fece una tavola, et
in s. matteo dell’ospedal di lemmo lavorò alcune figure. in santa reparata un quadro dell’angelo michele; e
per fiorenza fece molte altre pitture come la tavola della
compagnia dello scalzo fatta con la solita diligenzia.
per il che lorenzo, che di patrimonio e di guadagno alcuna cosa s’avea messo da canto, non curandosi molto
di lavorare si commesse in santa maria nuova di fiorenza, traendone la stanza e de vivere tanto che fin alla
morte gli poteva bastare. laonde datosi alle cose di fra’
girolamo, si trattenne continovamente come uomo onesto e di buona vita. era molto amorevole verso gli artefici, e sempre che poteva giovarli nelle occorrenzie, lo faceva molto volentieri. e finalmente venuto già in età
d’anni lxxviii si morí di vecchiezza, e fu sepellito in san
pier maggiore l’anno mdxxx. fu tanto finito e pulito ne’
suoi lavori, che ogni altra pittura a comparazione di
quelli, parrà sempre abbozzata e poco netta. laonde
meritamente gli fu fatto questo epigramma:
aspicis vt niteant indvcto picta colore
et completa manv protinvs artificis.
qvicqvid in est operi insigni candoris et artis,
lavrenti excellens contvlit ingenivm.

lasciò molti discepoli, e fra gli altri, giovanantonio
sogliani e tommaso di stefano fiorentini, i quali di pulitezza e di diligenzia lo hanno sempre molto imitato.







boccaccino cremonese
pittore
quando i popoli cominciano ad inalzare col grido alcuni piú eccellenti nel nome che ne’ fatti, egli è difficil
cosa potere, ancora che a ragione, abbattergli con le parole, sino a che l’opere stesse contrarie al tutto a quella
credenza, non discuoprono quello che e’ sono. e certo
che il maggior danno che a gli altri uomini faccino gli
uomini, sono le lode che si donano troppo presto a gli
ingegni che si affaticano nello operare; perché facendoli
gonfiare acerbi, non gli lasciano andare piú avanti, e non
riuscendo poi le opere di quella bontà che elle si aspettavano, accorandosi di quel biasimo, si disperano in tutto de l’arte. laonde coloro che sani sono, debbono assai
piú temer le lodi che il biasimo, perché quelle adulando
ingannano, e questo scoprendo il vero insegna. non ebbe questa avvertenza boccaccino cremonese, il quale in
cremona e per tutta lombardia, acquistò fama di raro e
d’eccellente maestro, perché furono molto predicate in
roma le lodi di lui; laonde egli volse vedere l’opere di
michele agnolo e, spinto dalla fama di quel che udito
n’aveva, se ne venne in roma; e vedutele, furono talmente da lui abbassate in parole, che la cappella di santa maria traspontina gli fu allogata a dipignere. la quale opera finita e scoperta, chiarí tutti coloro che,
pensando che passar dovesse il cielo, non lo videro pur
aggiugnere al palco de gli ultimi solari delle case. perché
veggendo i pittori di roma quella incoronazione di nostra donna, che fatta aveva in tale opera con alcuni fanciulli volanti, cambiarono la maraviglia in riso. onde
egli di roma si partí e, tornatosene a cremona, quivi
continuò l’arte. e dipinse nel duomo sopra gli archi di
mezzo tutte le storie della madonna, che è una opera
molto stimata in quella città. costui insegnò l’arte ad un







suo figliuolo chiamato camillo, il quale di continuo attese a rimediare dove aveva mancato la vana gloria di boccaccino, come fanno fede l’opere ch’egli ha fatto nella
chiesa di san sigismondo, lontano un miglio da cremona, le quali da’ cremonesi sono stimate la piú bella pittura ch’abbino. fece ancora su la piazza un’altra opera
nella facciata d’una casa, et in santa agata tutti i partimenti delle volte et alcune tavole, e la facciata di s. antonio con altre cose che vivendo ha fatte e tuttavia dee
fare.
cercò boccaccino nel suo ritorno de la veduta delle
anticaglie e delle altre cose de’ moderni maestri avanzarsi molto; ma non potendo farlo, colpa del troppo tempo
che aveva, fece l’arte pur nel medesimo modo. e finalmente già d’anni lviii, dicono che per una lunga infermità passò di questa vita. ne’ tempi di costui fu in milano girolamo milanese miniatore, del quale si veggono
opere assai, e quivi et in tutta la lombardia. fu ancora
bernardino del lupino milanese, quale fu delicatissimo,
vago et onesto nelle figure sue, come si vede sparsamente in quella città et a sarone, luogo lontano da quella xii
miglia, nello sponsalizio di nostra donna, et in altre
storie nella chiesa di santa maria fatte in fresco perfettissimamente. costui valse ancora nel fare ad olio cosí
bene come a fresco, e fu persona molto cortese e servente de l’arte sua; per il che giustamente se li convengono
quelle lodi che merita qualunche artefice che, con l’ornamento della cortesia, fa cosí risplendere l’opere della
vita sua come quelle della arte.







lorenzetto
scultore fiorentino
quando la fortuna ha tenuto in basso per la povertà
la virtú, rimorsa spesse volte dallo stimolo, si ravvede, et
in un punto non aspettato, procaccia varii modi di beneficii, per rimunerare in uno anno i dispetti e le incommodità di molti. questo provò lorenzo di lodovico
campanaio fiorentino, le cui fatiche furono parte nella
scultura e parte nella architettura. fu al tempo del grazioso raffaello da urbino da lui strettissimamente amato; il quale lo fece operare sotto di sé aiutandolo, e gli
diede per moglie la sorella di giulio romano discepolo
suo. finí nella sua giovanezza la sepoltura del cardinale
forteguerri, posta in s. iacopo di pistoia, già cominciata
da andrea del verrocchio, dove lorenzo lavorò una carità. fece a gio<vanni> bartolini una figura per il suo
orto. andò a roma, dove piú cose fece, le quali non sono degne di memoria.
gli allogò agostin ghigi per ordine di raffaello da
urbino la sua sepoltura in santa maria del popolo, dove
aveva fabbricata una cappella; perché lorenzo si mise
con grande amore a fatiche impossibili, per riuscire con
lode e per piacere a raffaello, che lo poteva ingrandire
et aiutar molto in questo lavoro, et ancora con speranza
che agostino uomo ricchissimo straordinariamente lo
rimunerasse. le quali figure furono dal giudizio di rafaello di continuo aiutate, et egli a ultima fine le condusse. in una è figurato iona ignudo uscito del ventre del
pesce, per la ressurezzione de’ morti, nell’altra elia, che
col vaso d’acqua e col pane subcinerizio vive di grazia
sotto il ginepro. le quali statue furono da lorenzo a tutto suo potere con arte e con somma bellezza condotte,
ma l’aspettazione del premio che desiderava per il peso
della famiglia che aveva, tardi venne; con ciò sia cosa







che si chiuser gli occhi ad agostino chigi et al mirabile
rafaello, e le figure per la poca pietà de’ suoi gli rimasero in bottega. onde lorenzo oltra modo dolente perdé
in un tratto tutte le sue speranze. avvenne che fu eseguito il testamento di rafaello da urbino, perché fece una
statua di marmo di quattro braccia d’una nostra donna
per il sepolcro di esso rafaello nel tempio di santa maria rotonda; cosí per suo ordine fu restaurato il tabernacolo. fece ancora per un mercante de’ perini alla trinità
di roma una sepoltura con due fanciulli di mezzo rilievo, e di architettura a molte case et altre fabbriche diede
il disegno, come al palazzo di m<esser> bernardino
caffarelli, e nella valle la facciata di dentro e cosí il disegno delle stalle et il giardino di sopra. avvenne che papa
clemente volse mettere in ponte santo angelo il san
paolo di paolo romano; perché, volendolo accompagnare da un’altra figura di san pietro, l’allogò a lorenzo, il quale la fece, e tutte due pose dove si veggono
all’entrata del ponte. successe la morte di clemente vii
e che le sepolture della minerva di leone e di esso a
baccio bandinelli furono allogate. laonde lorenzo ebbe la cura del lavoro di quadro e di farlo finire di marmo, e cosí si trattenne alquanto.
finalmente nella creazione di paulo iii, essendo egli
venuto per le poche facende in molto mal governo, e
non avendo altro che una casa che al macello d’i corbi
esso aveva fabbricato, con cinque figliuoli alle spalle, e
già passato il tempo d’aspettare il ristoro delle fatiche
sue, venne la fortuna a voltarsi et a volerlo ingrandire
per altra via. e ciò fu che volendo papa paulo iii far seguire la fabbrica di san pietro, non essendo piú vivo né
baldassare sanese, né quegli che a tal cura attendevano,
antonio da san gallo mise lorenzo a tale opera, che facevano le mura in cottimo a tanto la canna. cosí fu posto in tale opera per architetto. laonde in quei pochi anni fu conosciuto piú senza affaticarsi, che non era stato







ne i molti quando lavorando si esercitava, avendo in
quel punto propizio iddio, gli uomini e la fortuna. per il
che se egli fino al presente fosse vissuto, averebbe ristorato quei danni che la violenzia della sorte quando egli
bene operava, indegnamente gli aveva fatto. cosí condotto alla età di anni xlvii si morí di male di febbre l’anno mdxli. dolse infinitamente la morte di costui a molti
amici suoi, che lo conobbero sempre amorevole e discreto. e perché egli visse sempre da uomo buono e ragionevole, i deputati di san piero gli diedero in un deposito onorato sepolcro, e posero in quello lo
infrascritto epitaffio:
scvlptori lavrentio florentino
roma mihi tribvit tvmvlvm, florentia vitam;
nemo alio vellet nasci et obire loco.
mdxli
vix<it> ann<os> xlvii men<ses> ii d<ies> xv.







baldassarre perucci sanese
pittore et architetto
fra tutti i doni che largamente distribuisce il cielo a’
mortali, nessuno giustamente si puote o debbe stimare o
tenere maggiore che la stessa virtú e la quiete o pace dello animo, facendoci quella sempre immortali e questa
beati. e però chi di queste è dotato, oltra lo obligo che
egli ha grandissimo a dio, tra gli altri, quasi fra le tenebre un lume, manifestamente si fa conoscere, come ha
fatto ne’ tempi nostri baldassarre perucci architetto e
pittor sanese. del quale sicuramente possiamo dire che
la modestia e la bontà che si videro in lui fussino rami
non mediocri della somma tranquillità che sospirano
sempre le menti di chi ci nasce, e le opere di lui restate,
onoratissimi frutti di quella vera virtú che gli fu infusa
dal cielo. costui, se non per se stesso, per i suoi antinati
almeno, secondo molti, fu da volterra, ancora che egli
continuamente si facesse chiamare da siena, e quella
amasse teneramente come sua patria. andò nella sua
giovanezza a roma, e con agostin chigi sanese prese familiarità grandissima. e perché egli era molto inclinato
alla architettura, si dilettò misurare le antichità di roma
e cercare d’intenderle. et attese alla prospettiva mirabilmente, et in quella divenne tale, che pochi pari a lui per
nessun secolo abbiamo veduto operare, come ne fanno
fede tutte l’opere sue, delle quali nessuna mai fece, che
di tali cose non cercasse mettere in essa.
fu fatta nella sua giovanezza per papa giulio in un
corridore in palazzo vicino al tetto una uccelliera, dove
egli dipinse tutti i mesi di chiaro oscuro, et in questi tutti gli esercizi che si fanno mese per mese per tutto l’anno; nella quale opera si veggono infiniti casamenti, teatri, anfiteatri, palazzi et altre fabbriche, con bella
invenzione da lui accomodate in quel luogo. lavorò nel







palazzo di san giorgio per il cardinale rafaello riario
vescovo d’ostia, in compagnia d’altri pittori, alcune
stanze, e fece una facciata dirimpetto a m<esser> ulisse
da fano, e similmente quella di m<esser> ulisse, la quale per le storie di ulisse che e’ vi dipinse, gli diede nome
e fama grandissima. ma molto piú gliene diede il modello del palazzo d’agostin chigi, condotto con quella bella grazia che si vede, non murato, ma veramente nato, et
adorno di fuori di terretta con storie di man sua, fra le
quali alcune ve ne sono molto belle. e similmente la sala
in partimenti di colonne figurate in prospettiva, le quali
con istrafori mostrano quella esser maggiore. e quello
che di stupenda maraviglia vi si vede è una loggia sul
giardino dipinta da baldassarre, con le istorie di medusa
quando ella converte gli uomini in sasso e quando perseo le taglia la testa, con molte altre storie ne’ peducci di
quella volta, la quale è uno ornamento di tutta l’opera,
tirato in prospettiva, et è di stucco coi colori contrafatti,
che non pare colore, ma vivo e di rilievo. e può veramente questo credersi che il mirabile tiziano, pittore
onoratissimo et eccellentissimo, menandolo io a vedere
tale opera, non voleva credermi che fosse pittura; per il
che fummo sforzati mutar veduta, onde rimase maravigliato di tal cosa. sono in questo luogo alcune cose fatte
da sebastian veniziano della prima maniera, e dal divino raffaello d’urbino una galatea rapita da gli dèi marini. egli fece ancora, passato campo di fiore per andare a piazza giudea, una facciata bellissima di terretta,
con prospettive mirabili, la quale fu fatta finire da un
cubiculario del papa, et oggi è posseduta da iacopo
strozzi fiorentino. e similmente fece nella pace una cappella a m<esser> ferrando ponzetti che fu poi cardinale, alla entrata della chiesa a man manca, con storie del
testamento vecchio piccole, cosa in fresco lavorata con
molta diligenza. ma molto piú mostrò il valore della arte
della pittura e la prospettiva nel medesimo tempio vici-







no allo altar maggiore, per m<esser> filippo da siena
cherico di camera, in una storia quando la nostra donna va a ’l tempio, che sale i gradi; nella quale sono molte
figure tutte degne di lode, come un gentiluomo vestito
alla antica, il quale scavalcato d’un suo cavallo, mentre i
servidori lo aspettano, mosso da compassione, dà la elemosina ad un povero tutto ignudo e meschinissimo, il
quale con grande affetto gliela chiede. sonovi casamenti
varii et ornati bellissimi, e tal cosa fu lavorata in fresco e
contrafatta con uno ornamento di stucco attorno, mostrando essere appiccata con campanelle grandi al muro, che paresse una tavola a olio. fece ancora la facciata
di m<esser> francesco buzio vicino alla piazza de gli
altieri, e nel fregio di quella mise tutti i cardinali romani
che erano allora ritratti di naturale, et in essa figurò le
storie di cesare, quando i tributi di tutto il mondo gli
sono presentati. e sopra vi fece i dodici imperadori, i
quali posano su certe mensole e scortano le vedute al di
sotto in su, con grandissima arte lavorate e da lui intese;
nella quale opera meritò comendazione infinita. lavorò
in banchi una arme di papa lione, nella quale fece tre
fanciulli a fresco, che di tenerissima carne e vivi parevano. fece a fra’ mariano fetti frate del piombo a monte
cavallo un san bernardo di terretta nel giardino, bellissimo; et alla compagnia di santa caterina da siena in
strada giulia alcune altre cose. e diede per roma disegni di architettura a case infinite. similmente in siena,
diede il disegno dell’organo del carmino, et ancora molte altre cose per quella città. fu condotto a bologna da
gli operai di san petronio, per fare disegno e modello alla facciata di detto; et in casa del conte gio<van> batista bentivogli fece per tal fabbrica piú disegni, che furono bellissimi, de i quali non si potrebbono mai
bastevolmente lodare le bellissime investigazioni trovate
per non ruinare il vecchio, che era murato e fatto, e congiugnerlo col nuovo; certamente fu di bellezza e d’ordi-







ne singularissimo. et ancora fece al conte gio<van> batista sopradetto un disegno d’una natività co’ magi di
chiaro oscuro, cosa maravigliosissima a vedere i cavalli, i
carriaggi, le corti di tre re con tanta grazia da baldassarre imaginate, nella quale fece muraglie di tempii et invenzioni di casamenti nella capanna bellissimi; la quale
opera fece poi colorire il conte a girolamo trevigi, che
molto gli fu lodata. fece ancora fuor di bologna il disegno per la porta della chiesa di san michele in bosco, e
’l duomo di carpi molto bello e secondo le regole di vitruvio dottamente con suo ordine fabbricato. e nel medesimo luogo diede principio alla chiesa di san niccola,
la quale non venne a fine in quel tempo, perché egli ritornando a siena, diede i disegni a quella città delle fortificazioni, e per ordine suo in opera furono poste.
trasferitosi poi a roma, fece la casa dirimpetto a farnese, et altre case, le quali dentro di roma sono. avvenne che leon x voleva finire la fabbrica di san pietro, da
giulio ii per ordine di bramante incominciata, perché
pareva loro troppo grande edificio e da reggersi poco insieme, onde baldassarre fece un modello molto ingegnoso e magnifico, d’alcune parti del quale si sono poi serviti questi altri architetti. e nel vero che baldassarre era di
giudizio e di diligenza e di sapere talmente ordinato nelle cose sue, che mai non s’è veduto pari a lui nella professione dell’architettura per esser quello dalla pittura
accompagnato. fece il disegno della sepoltura d’adriano vi e dipinse quella attorno di sua mano. fece nel
tempo di leone, in campidoglio di roma per recitare
una comedia, uno apparato et una prospettiva, nel qual
lavoro si mostrò quanto di perfezzione e di grazia fosse
nell’ingegno di baldassarre dal cielo infuso; né mai si
può pensare di vedere i palazzi, le case et i tempii nelle
scene moderne, quanto di grandezza mostrasse nella
piccolezza del sito dall’ingegno di sí gran prospettivo
fatto, le stravaganti bizzarrie di andari in cornici e di vie,







che con case parte vere e finite ingannavano gli occhi di
tutti, dimostrandosi essere, non una piazza dipinta, ma
vera; e quella sí di lumi e di abiti nelle figure de gli istrioni fece propri et al vero simili, che non le favole recitare
parevano in comedia, ma una cosa vera e viva, la quale
allora intervenisse. ordinò il disegno della casa de’ massimi in modo ovale girato, e quello con bella e con nuova maestria di fabbrica esequire fece; il quale non poté
vedere finito, intervenendo la morte sua.
erano tali le virtú di questo artefice maraviglioso, che
le sue fatiche molto giovarono altrui, ma a sé poco, perché avendo egli sempre avuto amicizie di papi, di grandissimi cardinali e di ricchissimi mercanti, non però alcun d’essi si mosse già mai a fargli beneficio,
procedendo questo tanto da la modestia del timido e discreto animo suo, quanto da la ingratitudine e da la avarizia di coloro che di continuo si servirono di lui, i quali
non gli diedero mai premio alcuno. per il che in famiglia
e già vecchio venuto, con tutta quella modestia ch’a un
religioso conviene, sollecitò molto la chiesa, e già d’anni
carico ammalò gravemente. onde clemente vii, intendendo il mal suo e conoscendo pure allora ma tardi la
perdita che faceva nella morte di tanto uomo, gli mandò
a donare cinquanta scudi et a offerirgli altro, se bisognava. laonde egli, che della famiglia sua piú che di se medesimo sempre ebbe cura, a quella di continuo pensando, s’accorò talmente, che passò di questa vita; e da’
suoi figliuoli molto pianto, nella ritonda vicino alla sepoltura di raffaello da urbino ebbe onorato sepolcro,
con gran dolore di tutti gli artefici, scultori, architetti e
pittori, i quali finché fu posto in terra sempre piangendo
gli fecer compagnia. e gli fu posto questo epitaffio:
balthasari pervtio senensi viro et pictvra et
architec-tvra aliisqve ingeniorvm artibvs adeo
excellenti vt si priscorvm occvbvisset temporibvs






nostraillvm faelicivs legerent.
vix<it> ann<os> lv mens<es> xi dies xx.
lvcretia et io<annes> salvstivs optimo conivgi et
parenti non sine lachrimis semonis honorii clavdii
aemiliae ac svlpitiae minorvm filiorvm dolentes
posvervnt. die iiii
ianvarii mdxxxvi.

restò dopo la morte di lui per le sue qualità, conoscendo i principi il bisogno loro, maggior fama. e questo nacque che, risolvendosi paulo iii far finire san pietro, si desiderò molto lo aiuto di lui, atteso che assai
giovato avrebbe baldassarre in tal fabbrica con antonio
da san gallo. e benché antonio facesse poi quello che
ci si vede, nondimeno assai meglio in compagnia avrebbono veduto le difficultà di tale opera. rimase erede di
molte cose sue sebastian serlio bolognese, il quale fece
il terzo libro delle architetture e ’l quarto delle antiquità
di roma misurate; le quali fatiche di baldessar furono
poste in margine, e gran parte scritte. le quali a lui rimasero, et a iacopo melighino ferrarese, fatto architetto
da papa paulo iii nelle sue fabbriche. rimase vivo un
suo creato chiamato cecco sanese, il quale a roma fece
l’arme del cardinale di trani in navona et altre opere.
basta dunque che egli fu tanto e virtuoso e buono, che
ognuno che lo conobbe e lo richiese, sempre lo ritrovò
cortese e benigno. e ben lo mostra ancor morto, che
s’avviene ragionar di lui, ciascuno della sua cattiva sorte
si duole. furono amici e domestici suoi domenico beccafumi sanese pittore eccellente et il capanna, il quale
fra le molte cose che fece in siena, dipinse la facciata de’
turchi et un’altra sopra la piazza.







pellegrino da modana
pittore
gli accidenti son pur diversi e strani, che di continuo
nascono ne’ pericoli della vita sopra i corpi umani universalmente ogni giorno, ma particularmente veggiamo
le persone ingegnose essere sottoposte a quegli. atteso
che chi nelle fatiche degli studi esercita la memoria e fa
che il corpo e l’animo patisce, dà occasione alle membra
di disunirle l’uno da l’altro, e deviandole da ’l suo primo
corso, diventino rubelle de i sangui, di maniera che chi
di allegra complessione ha il genio, lo trasforma in maninconia, et in poco spazio di tempo s’accosta alla morte. è da dolere infinitissimamente, a chi di questo scampa, quando la vendetta, il furore e la forza d’altrui,
violentemente, o con ferro o con veleno o con altra nuova disgrazia, senza rispetto, tronca il filo della vita a questi tali, allora che de gli ingegni loro si sperano i migliori
e piú maturi frutti esser raccolti. e nel vero torto grandissimo fa la natura quando ci dà uno ingegno, il quale
sia per ornamento del secolo in che nasce e per utilità di
chi ci vive, a levarlo cosí tosto di terra, e veramente fa
poco onore a sé e grandissimo danno altrui. come si vede che fu di pellegrino da modona pittore, il quale desideroso con la forza delle fatiche acquistarsi nome
nell’arte della pittura, si partí de la sua patria, udendo le
maraviglie del grandissimo raffaello da urbino; e tanto
fece, ch’a lavorare si pose con lui. e trovò nel suo giungere in roma infinitissimi giovani ch’attendevano alla
pittura, et emulando fra loro cercavano l’un l’altro avanzare nel disegno, e davano opera di continuo alle fatiche
dell’arte per venire in grazia di raffaello e guadagnarsi
nome fra i popoli. per il che pellegrino molto a questo
attendendo, divenne oltre al disegno, di pratica maestrevole nell’arte. e mentre che leon x fece dipignere le







logge a raffaello, vi lavorò ancora egli, in compagnia de
gli altri giovani. le quali fatiche furono cagione che raffaello si serví di lui in molte cose. fece pellegrino in
santo eustachio di roma, entrando in chiesa, tre figure
in fresco a uno altare, e nella chiesa de’ portughesi alla
scrofa la cappella dello altar maggiore in fresco, insieme
con la tavola. avvenne che in san iacopo della nazione
spagnuola in roma, si fece una cappella adorna di marmi, nella quale iacopo sansovino fece di marmo un san
iacopo di quattro braccia e mezzo, molto lodato, e pellegrino vi dipinse in fresco le storie di questo apostolo,
nelle quali si vede gentilissima aria a imitazione di raffaello suo maestro e bonissima forza e componimento;
le quali hanno sempre fatto conoscere pellegrino per un
desto e garbato ingegno nella pittura. fece in roma in
molti altri luoghi opere da sé et in compagnia, e dopo la
morte di raffaello se ne tornò a modona, et in quella
prese opere e ne fece infinite e fra l’altre a una confraternita di battuti fece una tavola, nella quale è un san
giovanni che batteza cristo, e questa lavorò a olio. fece
ancora nella chiesa de’ servi un’altra tavola, che a tempera da lui fu condotta, dentrovi san cosmo e damiano
e molte altre figure, le quali opere insieme con le altre,
furono cagione che egli prese moglie in modona, e di
quella ebbe un figliuol maschio, il quale diede poi occasione alla morte del padre. dicono che venendo in quistione di parole con altri suoi compagni, giovani modenesi, messo mano all’arme, il figliuolo di pellegrino
amazzò un di quelli. onde fu portata la nuova di tal caso
a pellegrino ch’era a lavorare, il quale sbigottito, per
soccorre il figliuolo che non venisse in mano della giustizia, si mise in via con dolore per trafugarlo; e non molto
lontano da casa sua si scontrò ne gli armati parenti del
morto giovane, che cercavano del figliuolo di pellegrino,
per farne le vendette sopra di lui. ma incontrandosi in
pellegrino, abbassarono l’armi e con tanta furia lo assali-







rono, che egli non ebbe spazio né di fuggire, né di difendersi da loro; per il che pieno di ferite e morto lo lasciarono in terra. dolse molto a’ modonesi questo caso sí
strano dello aver tolto la vita a chi lor dava vita, nome e
gloria con l’opre sue. perché di tal perdita sopra modo
dolenti diedero in modona a pellegrino onorato sepolcro. e di costui ho io visto questo epitaffio:
exegi monvmenta dvo, longinqva vetvstas
qvae monvmenta dvo nvlla abolere potest.
nam qvod servavi natvm per vvlnera, nomen
praeclarvm vivet tempvs in omne mevm.
fama etiam volitat totvm vvlgata per orbem
primas pictvrae ferme mihi deditas.

fu coetaneo di costui gaudenzio milanese pittore eccellentissimo, pratico et espedito, che a fresco fece per
milano molte opere, e particularmente a’ frati della passione un cenacolo bellissimo, che per la morte sua rimase imperfetto. lavorò ancora ad olio eccellentemente, e
di suo sono assai opere a vercelli et a veralla molto stimate da chi le possiede.







giovan francesco, detto il fattore
pittor fiorentino
egli si può ben fortunatissimo chiamar colui che, senza aver pensiero a cosa che si sia, dalla sorte è condotto
a un fine, che di lode, d’onore et utile di continuo lo accresca; e per cognizione gli faccia essere portato riverenza, et ogni sua azzione e fatica di premio onorato guiderdoni. questo avvenne a gio<van> francesco detto il
fattore pittor fiorentino, il quale non fu manco obligato
alla fortuna, ch’egli si fosse alla bontà della natura sua et
alle fatiche da lui sopportate ne gli studi della pittura. i
quali ornamenti furono cagione che raffaello da urbino, vedendolo a ciò volto, lo prese in casa, et insieme
con giulio romano come suoi propri figliuoli sempre
gli tenne. di che mostrò verissimi segni alla morte, lasciandoli cosí delle facultà sue eredi, come anco della
virtú. come sempre si vide in gio<van> francesco, da
raffaello nella sua fanciullezza chiamato il fattore, il
quale ne’ disegni suoi imitò la maniera di raffaello e la
osservò del continuo. e perché sempre si dilettò piú di
disegnare che di colorire, spendeva il tempo in ciò piú
che in alcuna altra cosa. furono le prime cose da
gio<van> francesco lavorate nelle logge del papa a roma, in compagnia di giovanni da udine, di perino e
d’altri eccellenti maestri; nelle quali si vede una bonissima grazia e di maestro che attendesse alla perfezzione
delle cose. furono lavorate molte cose da lui con cartoni
et ordini di raffaello, come la volta d’agostin chigi in
trastevere in roma, e ’n quadri e ’n tavole et altre opre
diverse; nelle quali si portò tanto bene, che meritò da
raffaello infinitissimamente essere amato.
fece in monte giordano di roma una facciata di
chiaro scuro, et in santa maria di anima, alla porta del
fianco che va alla pace, fece in fresco un s. cristofano







d’otto braccia, che bonissima figura è tenuta e con grandissima pratica lavorata. quivi è una grotta con un romito che ha una lanterna in mano, di disegno e di buona
grazia unitamente condotta. capitando a fiorenza, fece
a lodovico capponi a monte ughi, luogo fuor della
porta a s. gallo, alla sua possessione un tabernacolo con
una nostra donna molto lodata. avvenne allora la morte di raffaello suo maestro, la quale fu cagione che giulio romano e gio<van> francesco molto tempo sterono insieme, e finirono di compagnia l’opere che di
raffaello erano rimase imperfette, come ancora ne fanno fede nella vigna del papa alcune cose; e similmente la
sala grande in palazzo, dove si veggono dipinte per loro
le storie di gostantino, e nel vero e’ fecero bonissime figure con bella pratica e maniera, ancora che le invenzioni e gli schizzi delle storie venissero da raffaello. in questo tempo tolse perino del vaga pittor molto eccellente
la sorella di gio<van> francesco per moglie, per il che
molti lavori fecero in compagnia. e cosí seguitando,
giulio e gio<van> francesco fecero in compagnia una
tavola di due pezzi, dentrovi l’assunzione di nostra
donna, che andò a perugia a monte lucci; e fecero altri
infiniti lavori di quadri et opere in piú luoghi. ebbero
poi commissione da papa clemente di fare una tavola simile a quella di raffaello, ch’è a san piero a montorio,
la quale voleva mandare in francia, dove quella di raffaello prima era destinata; per il che vennero a divisione
e partirono la roba che raffaello aveva lasciato loro, et i
disegni ancora. e cosí giulio si partí per mantova, dove
al marchese fece infinitissime cose; e gio<van> francesco intendendo ciò, pensando avere a fare ancor esso,
capitò a mantova, dove giulio non gli fece molte carezze; per il che gio<van> francesco se ne partí e, girata la
lombardia, ritornò a roma. poi se ne andò a napoli
con le galee dietro al marchese del vasto, e quella tavola
che era imposta di san piero a montorio, con alcune al-







tre cose e robe sue, fece posare in ischia, isola del marchese; et oggi è nella chiesa di santo spirito de gli incurabili in napoli. quivi fermatosi, e continovamente disegnando, ebbe molte carezze da tommaso cambi
mercante fiorentino, che governava le cose di quel signore. ma non vi dimorò lungamente, che per essere di
mala complessione, ammalatosi, vi si morí con infinito
dispiacere del signor marchese e di tutti gli amici di esso
gio<van> francesco. lasciò luca suo fratello, il quale
lavorò in genova con perino suo cognato, et in molti altri luoghi di italia, come in lucca; e finalmente se ne
andò in inghilterra. furono le opere di gio<van> francesco circa il mdxxviii. e lo epitaffio fatto al suo nome,
dice cosí:
occido svrreptvs primaevo flore ivventae,
cvm clara ingenii iam docvmenta darem.
si mea vel ivstos aetas venisset ad annos,
pictvra aeternvm notvs et ipse forem.

et un altro ancora:
giace qvi gioan francesco il gran fattore
eccellente pittore ornato e bello
che vinse i pari a sé; e raffaello
vincea: ma morte l'ammazzo in svl fiore.







andrea del sarto
pittor fiorentino
egli è pur da dolersi de la fortuna, quando nasce un
buono ingegno e che e’ sia di giudizio perfetto nella pittura e si facci conoscere in quella eccellente, con opere
degne di lode, vedendolo poi per il contrario abbassarsi
ne’ modi della vita, e non potere temperare con mezzo
nessuno il male uso de’ suoi costumi. certamente che
coloro che lo amano, si muovono a una compassione,
che si affliggono e dolgono vedendolo perseverare in
quella, e molto piú quando si conosce che e’ non teme,
e’ non li giova le punte de gli sproni che recano chi è elevato d’ingegno a stimare l’onore da la vergogna. atteso
che chi non istima la virtú, con la nobiltà de’ costumi e
con lo splendore di una vita onesta et onorata non la riveste, nascendo bassamente aombra d’una macchia l’eccellenzia delle sue fatiche, che si discerne malamente da
li altri. per il che coloro i quali seguitano la virtú, doverriano stimare il grado in che si trovano, odiare le vergogne e farsi onorare il piú che possono del continuo, che
cosí come per l’eccellenzia delle opere che si fanno, si
resiste a ogni fatica, perché non vi si vegga difetto; il simile arebbe a intervenire ne l’ordine della vita, lasciando
non men buona fama di quella, che si facci d’ogni altra
virtú. perché non è dubio che coloro che trascurano sé e
le cose loro, danno occasione di troncare le vie alla fama
e buona fortuna, precipitandosi per satisfare a un desiderio d’un suo appettito che presto rincresce, onde ne
seguita che si scaccia il prossimo suo da sé, e che col
tempo si viene in fastidio al mondo, di maniera che in
cambio della lode che si spera, il tutto in danno et in
biasimo si converte. laonde si conosce che coloro che si
dolgono, che non sono né in tutto né in parte rimunerati dalla fortuna e da gli uomini, dando la colpa ch’ella è







nemica della virtú, se vogliono sanamente riconoscere se
medesmi, e si venga a merito per merito, si troverrà che
e’ non l’aranno conseguito piú per proprio difetto o mala natura loro, che per colpa di quelli. perché e’ non è
che non si vegga se non sempre almeno qualche volta
che siano remunerati, e le occasioni del servirsi di loro.
ma il male è quello de gli uomini, i quali, accecati ne’
desideri stessi, non voglion conoscere il tempo, quando
l’occasione si presenta loro, che se eglino la seguitassino
e ne facessin capitale, quando ella viene, non incorrerebbono ne’ desordini, che spesso piú per colpa di loro
stessi che per altra cagione si veggono, chiamandosi da
lor medesimi sfortunati. come fu nella vita piú che ne
l’arte lo eccellentissimo pittore andrea del sarto fiorentino, il quale obligatissimo alla natura per uno ingegno
raro nella pittura, se avesse atteso a una vita piú civile et
onorata e non trascurato sé et i suoi prossimi, per lo appettito d’una sua donna che lo tenne sempre e povero e
basso, sarebbe stato del continuo in francia, dove egli
fu chiamato da quel re che adorava l’opere sue e stiamavalo assai, e lo arebbe rimunerato grandemente. dove
per satisfare al desiderio de l’appetito di lei e di lui,
tornò e visse sempre bassamente. e non fu delle fatiche
sue mai se non poveramente sovenuto, e da lei, ch’altro
di ben non vedeva, nella fine vicino alla morte fu abandonato. ma cominciamoci dal principio.
nacque l’anno mcccclxxvii nella città di fiorenza a
una persona da bene, chiamato sopra nome il sarto
dall’arte che egli faceva, un figliuolo il cui nome fu andrea. il quale di acutissimo ingegno e vivace fu da lui,
che altro che l’arte del cucire non aveva, allevato poveramente. e cosí nella età di sette anni fu levato da la
scuola del leggere e messo a l’arte de l’orefice. nella
quale egli con molta piú facilità e volentieri disegnava,
che gli altri lavori di argento di bottega si dilettasse lavorare. avvenne che gian barile pittore fiorentino, uomo







nella pittura grosso, visto il disegnare di questo fanciullo, li piacque tanto che si ingegnò di tirarlo a sé, conoscendosi averne bisogno. e cosí faccendolo abbandonare lo orefice, lo condusse alla arte della pittura. la quale
gustando andrea, e conoscendo che la natura per quello
lo avea creato, in pochi mesi cominciò coi colori a far
cose che gian barile e molti di quel mestiero di giorno
in giorno faceva maravigliare. per il che passati tre anni
e fatto una pratica molto destra, disegnando egli del
continuo, e conoscendo gian barile l’ingegno di questo
fanciullo, il quale se attendesse e seguitasse l’arte farebbe una riuscita molto buona, parlatone con pier di cosimo, tenuto allora de’ miglior pittori che fussino in fiorenza, acconciò seco andrea. il quale come desideroso
d’imparare l’arte, non restava esercitarsi in quella del
continuo, conoscendosi che la natura l’aveva fatto nascere veramente pittore, avvenga ch’egli, nel toccare i
colori, gli maneggiava con tanta grazia, che piero li pose
un grandissimo amore. e cosí non restava, e le feste e
quando aveva comodità, di andare a disegnare in compagnia di molti giovani alla sala del papa, dove era il cartone di michel agnolo buonarroti e similmente quello
di lionardo da vinci. et ancora che egli ci fussino disegnatori assai, e terrazzani e forestieri, andrea vi disegnò
a paragone di molti quantunque egli fusse giovanetto.
era fra gli altri disegnatori in questo luogo il francia bigio pittore, il qual era persona molto buona che, visto il
modo del disegnare di andrea, prese con esso strettissima pratica. e cosí conferitisi l’animo l’un de l’altro andrea disse che per la stranezza di piero che era già vecchio, non lo poteva piú sopportare e che voleva torre
stanza da sé. il francia ancor egli ne aveva di bisogno,
avendo mariotto albertinelli suo maestro abbandonato
l’arte della pittura. e cosí fatto comune la volontà per
venire da qualcosa nel mestiero, l’uno e l’altro tolsero alla piazza del grano una stanza, e quivi ciascuno lavoran-







do, condussero molte opere insieme. fra le quali furono
le cortine che cuoprono la tavola dell’altar maggiore de’
servi, che allogate gli furono da un sagrestano ch’era parente strettissimo del francia. nelle quali dipinsero, in
quella che volta in verso il coro, una nostra donna annunziata da l’angelo, e nell’altra dinanzi, un cristo deposto di croce, simile a quello che è quivi nella tavola dipinta da filippo e da piero perugino; che finite ne
acquistarono onore appresso a’ frati e cosí a quegli
dell’arte.
ragunavasi in fiorenza sopra la casa del magnifico
ottaviano de’ medici, dirimpetto a l’orto di san marco,
una compagnia chiamata lo scalzo, titolata in san giovanni batista, murata in que’ dí da molti artefici fiorentini; e fra l’altre cose che eglino ci avevan fatte di muraglia
era un cortile murato d’intorno di colonne non molto
grande, et ancora ch’eglino fussin poveri di danari, erano ricchi d’animo. laonde vedendo alcuni di loro che
andrea perveniva in grado nell’arte della pittura, ordinaron fra loro che facessi intorno a detto chiostro in dodici quadri di chiaro e scuro, ciò è di terretta in fresco,
xii istorie della vita di san giovan batista. per il che egli
messovi mano, fece la prima quando san giovanni battezza cristo e la condusse con una diligenzia grande.
della quale istoria acquistò egli credito e fama tale, che
molte persone si voltarno a fargli fare opere, come a
quello che stimavano dovere col tempo far que’ fini onorati e di nome, che prometteva il principio delle opere
sue. erasi in quel tempo murato, fuor della porta a san
gallo, la chiesa di san gallo, a’ frati eremitani osservanti de l’ordine di santo agostino, et andavano ogni
giorno faccendo fare a’ padroni per le nuove cappelle
della chiesa tavole di pittura. e cosí fu fatto dar principio a andrea, che ne fece una di cristo quando in forma
d’ortolano apparisce a maria magdalena, e di colorito
condusse tutta quell’opera, con una morbidezza molto







unitamente e dolce per tutto. la quale fu cagione ch’egli
in ispazio di tempo ne fece poi altre due. e detta tavola è
posta oggi al canto a gli alberti, in san iacopo fra’ fossi.
mentre che andrea et il francia dimoravano cosí, e cresciuti di fama crescevano d’animo, e’ presono nuove
stanze vicino al convento de’ servi nella sapienzia. e
non andò molto che iacopo sansovino allora giovane,
che sotto la disciplina d’andrea dal monte sansovino
suo maestro imparava l’arte della scultura, prese con
andrea molta familiarità, talmente ch’eglino giorno e
notte insieme dimoravano, e tanto giovamento si porsono l’un l’altro nel conferire le difficultà dell’arte, che iacopo fece quei frutti che si son visti poi in fiorenza et in
roma et in venezia, nelle mirabili e belle opere sue, tanto di marmo quanto di bronzo, oltra le ingegnosissime
architetture fatte da esso.
era allora nel convento de’ servi, al banco delle candele, un frate sagrestano, nominato fra’ mariano dal
canto alla macine, il quale aveva ragunato alcuni danari
di limosine; e considerato la voglia che avea andrea di
far acquisto de l’arte, pensò tentarlo in su le cose
dell’onore, con mostrare sotto spezie di carità e di volerlo aiutare, che gli tornerebbe utile e si farebbe conoscere, et inoltre se gli appresentarebbe una occasione di
non dovere essere mai povero, e fu questo. già molti anni innanzi nel primo cortile de’ servi aveva alesso baldovinetti dipinto nella facciata che fa spalle alla nunziata, una natività di cristo, e cosimo rosselli, da l’altra
parte, aveva cominciato in detto cortile una istoria,
quando san filippo autore di quell’ordine piglia l’abito;
la quale istoria finita, per l’impedimento della morte,
non poté cosimo seguitare il restante. aveva il frate
adunque volontà grande di seguitare il resto, e pensò di
fare ch’andrea et il francia, che erano già di amici venuti concorrenti nell’arte, gareggiassino insieme e ne facessino ciascuno di loro una parte; il che, oltra a l’essere







servito benissimo, arebbe fatto la spesa minore, et a loro
le fatiche maggiori. laonde aperto l’animo suo a andrea, lo persuase a pigliare tal carico; con ciò sia cosa
che il luogo era pubblico, e sarebbe conosciuto da i forestieri tanto quanto da i fiorentini, sapendo egli quanto la chiesa per i miracoli della nunziata fussi dalla frequenzia delle genti visitata. e ch’egli non doveva
pensare a prezzo nessuno, sendo egli in sul farsi conoscere, anzi avendo quel luogo sí pubblico, per farvi
l’opere sue, doveva molto piú pregarne il frate che esserne pregato da lui. e che quando egli attendere non ci
volessi, aveva il francia che per farsi conoscere gli aveva
offerto di farle, e de ’l prezzo gli dessi quel che volessi.
furono questi sproni molto gagliardi a far che andrea
pigliassi tal carico, essendo massimo di poco animo; ma
questo ultimo de ’l francia lo fece risolvere allora e fare
scritta di tutta l’opera, perché nessuno non v’entrasse.
avendolo dunque il frate cosí imbarcato, gli diede danari e convenne che seguitassi la vita di san filippo, e non
avessi per prezzo da lui altro che dieci ducati per istoria,
allegando che gli dava di suo e che lo faceva per il ben
d’andrea, piú che per l’utile o bisogno de ’l convento.
la quale opera presa da lui con quel prezzo e cominciata, fu seguita con grandissima diligenzia, e le prime istorie ch’egli finí e scoperse furon queste tre: la prima,
quando san filippo già frate riveste quello ignudo, e
l’altra, quando egli, sgridando alcuni giucatori che bestemmiavano dio et uccellavano san filippo del suo
ammunirgli, viene in un tempo una saetta da ’l cielo, e
dato sopra un albero dove eglino stavano sotto a l’ombra, ne uccide due, e gli altri, chi con le mani alla testa,
sbalorditi si gettano innanzi, altri si mettono in fuga gridando; dove fra l’altre figure è una femmina, dal tuono e
dalla paura in fuga uscita di sé, et un cavallo scioltosi
che, sentendo lo strepito della saetta, con salti fa vedere
quanto le cose improvisamente paurose, a chi non le







spetta, rechino timore e spavento. nella qual opera, conosce chi la guarda quanto andrea pensassi alla varietà
delle cose in un sol caso, avvertenzie certamente molto
belle a chi esercita la pittura. la terza fece quando san
filippo cava lo spirito da dosso a una femmina; le
qual’istorie scopertesi, ne conseguí quella lode che meritamente si conveniva a una opera simil a quella. e seguitò andrea inanimito per la lode due altre istorie nel
cortile medesimo. in una faccia quando san filippo è
nella bara morto, et intorno e’ suoi frati lo piangono, aggiuntovi un putto morto anch’egli, che nel farli toccare
la bara dove è san filippo, risuscita, et èvvi contrafatto,
e quando egli è morto e quando egli è vivo, con una arte
molto vivace e molto bella; cosí seguitò l’ultima da quella banda, dove egli figurò quando i frati mettono le veste
di san filippo in capo a i fanciulli, dove ritrasse andrea
della robbia scultore molto pratico, che è un vecchio
che vien chinato vestito di rosso con una mazza in mano, e similmente vi ritrasse luca suo figliuolo, cosí
nell’altra già detta dove è morto san filippo ritrasse girolamo figliuol d’andrea scultore allora suo amicissimo,
il qual è oggi in francia, tenuto molto valente nella scultura. e cosí dato fine a ’l cortile da quella banda, parendoli il prezzo poco e l’onore troppo si risolvé licenziarlo,
quantumque il frate molto se ne dolessi. il quale per
l’obligo fatto disse che non voleva disobligarlo, se non li
promettessi fare due altre istorie, e che gli crescerebbe
prezzo; e cosí furon d’accordo, ma le voleva fare a suo
comodo e piacimento.
e cosí conosciuto ogni giorno da piú persone, gli furon allogati molti quadri e cose d’importanza, e fra gli
altri da el generale de’ frati di valle ombrosa, per il
convento di san salvi fuora della porta alla croce, ne ’l
refettorio loro, un arco d’una volta e la facciata per farvi
il cenacolo. la qual volta egli cominciò, e dentro vi fece
in quattro tondi quattro figure: san benedetto, san gio-







van gualberto, san salvi vescovo e san bernardo delli
uberti di firenze lor frate cardinale, e nel mezzo figurò
un tondo, dentrovi tre facce che sono una medesima,
per la trinità; certamente per opera fresca molto ben lavorata. avvenne che andrea era già molto noto, e tenuto veramente quella persona che egli era nella pittura;
laonde per ordine di baccio d’agnolo gli fu fatto allogazione di una operetta a fresco, da or san michele, quando si scende lo sdrucciolo che va in mercato nuovo, in
un biscanto; nel quale si sforzò e vi fece una annunziata
con maniera molto minuta, la quale ancora che fussi bella, non fu lodata molto, avvenga che andrea faceva bene
senza ch’egli affaticassi e sforzassi la natura. fece molti
quadri che per fiorenza e fuori servirono, che non farò
menzione di tutti salvo che de’ migliori, fra i quali fu
uno quello ch’è oggi in camera di baccio barbadori, dove è una nostra donna intera con un putto in collo, e
santa anna con san giuseppo, qual è lavorato di bella
maniera e tenuto carissimo da baccio, per l’amore ch’e’
porta al nome di andrea, ma molto piú per dilettarsi de
l’arte della pittura. fecene un altro a lionardo del giocondo, d’una nostra donna, vario da quello di sopra,
oggi appresso a piero suo figliuolo; e cosí ne fece a carlo ginori due non molto grandi, comperi dal magnifico
ottaviano de’ medici nella vendita delle sue masserizie,
de’ quali uno fece portar nella villa sua di campi, dove
egli fece murare un casamento grande, con una coltivazione piú tosto da re che da cittadino privato, l’altro tiene in camera in fiorenza bernardetto suo figliuolo, con
molte altre pitture moderne, fatte da eccellentissimi
maestri, come vero figliuol di suo padre, che non meno
onora e stima l’opere de’ famosi artefici, che egli si diletti accarezzare, favorire e far piacere, non solamente ad
ogni pellegrino ingegno, ma ad ogni nobile et onorato
spirto. aveva in questo tempo il frate de’ servi allogato
al francia bigio una delle istorie de ’l cortile; il quale







non aveva finito ancora la turata, che andrea insospettito, perché gli pareva che il francia nel maneggiare i colori a fresco valesse piú di lui, con prestezza per gara fece i cartoni di due istorie, nel canto fra la porta del
fianco di san bastiano e quella a man ritta che entra ne’
servi, e si messe a colorirle con un grandissimo amore.
nelle quali istorie, in una fece la natività della nostra
donna, dove si vede un componimento di figure ben
misurate in una camera, figurato certe comari o parente
che vengono a visitare la donna de ’l parto, con quegli
abiti stessi che si usava a suo tempo. et inoltre fece al
fuoco le donne che lavano la nostra donna, donde chi
fa le fasce e chi altre faccende. e fra gli altri un fanciullo
che si scalda al fuoco, molto vivace, senza che vi è un
vecchio che si riposa in su un lettuccio, ch’è molto naturale. et inoltre è piena l’istoria di femmine che ministrano cose da mangiare, et in aria putti che getton fiori, i
quali con tutte le figure, son d’aria, di panni e d’ogni cosa consideratissimi, oltre il colorito morbido e dolcissimo, che paion carne, e le figure piú vive che dipinte. simile è l’altra dove andrea fece i tre magi scavalcati, che
mostrano avere a ire poco, avendo sol lo spazio delle
due porte per vano, dove è l’istoria della natività di cristo di mano di alesso baldovinetti. nella quale istoria
andrea fece la corte di tre re venire lor dietro, con carriaggi e molti arnesi e molte genti che gli accompagnono; fra i quali son in un cantone ritratti di naturale tre
persone, vestite ne l’abito alla fiorentina: l’uno è iacopo
sansovino che guarda inverso chi vede l’istoria tutto intero, et un altro appogiato a esso che ha un braccio in
iscorto et accenna, è andrea maestro dell’opera, et
un’altra testa in mezzo occhio dietro a iacopo, è lo aiolle musico. senza che vi ha finto putti che salgono per i
muri, per istare a vedere passare le magnificenzie e le
stravaganti bestie che menano con loro que’ re. la qual







istoria è simil a l’altra già detta di bontà, e superò se
stesso et il francia che la sua vi finí.
fece in questo tempo medesmo una tavola alla badia
di san godenzio benefizio di detti frati, che invero è
molto ben fatta. fece ancora per i frati di san gallo, una
tavola di una nostra donna quando è annunziata da
l’angelo, nella quale si vede una unione di colorito molto piacevole et alcune teste di angeli che accompagnano
gabriello, con dolcezza sfumate e di bellezza di arie di
teste condotte perfettamente. e sotto quella fece una
predella iacopo da puntormo allora suo discepolo, il
quale diede saggio in quella età giovenile di fare poi le
belle opere che sono in fiorenza di sua mano. fece andrea in questo tempo medesmo un quadro di figure non
molto grandi a zanobi girolami, ne ’l quale era dentro
una istoria di iosep figliuolo di iacob, che fu da lui finita
con una diligenzia molto continuata e fu tenuta una bellissima pittura. prese a fare per gli uomini della compagnia di santa maria della neve, dietro alle monache di
santo ambruogio, una tavolina con tre figure: la nostra
donna, san giovanni batista e santo ambruogio; la
quale col tempo ancor ella fu condotta da lui e data a
quegli che la posono in su l’altare di detta compagnia.
aveva preso dimestichezza grande con andrea per le
virtú sue giovanni gaddi, che fu poi cherico di camera,
il quale per delettarsi de l’arte del disegno, faceva del
continuo operare iacopo sansovino. e cosí piacendoli la
maniera di andrea, gli fece fare per sé un quadro d’una
nostra donna, bellissimo; il quale per avervi fatto intorno e modegli et altre fatiche ingegnose, fu stimato la piú
bella pittura che infino allora andrea avesse dipinto. fece dopo questo un altro quadro di nostra donna a giovanni di paulo merciaio, che per averlo servito benissimo gli restò del continuo con obligo, per quelle lode che
sentiva dare a quell’opera, mostrandolo a ogni persona,
tanto intendente nel mestiero, quanto a quelli che non







se ne ’ntendevano. fece ad andrea sartini un quadro
con la nostra donna, cristo, san giovanni e san giuseppo, lavorato con diligenzia, che sempre si stimò in
fiorenza per pittura molto lodevole. le quali opere lo
avevano arricchito sí di nome, che nella sua città, fra
molti giovani e vecchi che dipignevano, era stimato de’
piú eccellenti che adoperassino colori e pennelli. per il
che andrea vistosi onorare, et ancora che poco si facessi
pagare l’opere ritrovandosi benissimo, et a sé et a’ sui di
continuo sovenendo nelle miserie, e da i fastidii che ha
chi ci vive, si difendeva gagliardamente.
era in quel tempo in via di s. gallo maritata una bellissima giovane a un berrettaio, la quale teneva seco non
meno l’alterezza e la superbia, ancor che fussi nata di
povero e vizioso padre, ch’ella fossi piacevolissima e vaga d’essere volentieri intrattenuta e vagheggiata d’altrui.
fra i quali de l’amor suo invaghí il povero andrea, il
quale dal tormento del troppo amarla aveva abbandonato gli studii de l’arte et in gran parte gli aiuti del padre e
della madre. ora nacque ch’una gravissima e subita malattia venne al marito di lei, né si levò del letto che si
morí di quella. né bisognò ad andrea altra occasione,
perché senza consiglio di amici, non risguardando alla
virtú dell’arte, né alla bellezza dell’ingegno, né al grado
che egli avesse acquistato con tante fatiche, senza far
motto a nessuno, prese per sua donna la lucrezia di
baccio del fede, che cosí aveva nome la giovane, parendoli che le sue bellezze lo meritassero e stimando molto
piú l’appetito de l’animo che la gloria e l’onore per il
quale aveva già caminato tanta via. laonde, saputosi per
fiorenza questa nuova, fece travolgere l’amore che gli
era portato in odio da i suoi amici, parendogli che con la
tinta di quella macchia avessi oscurato per un tempo la
gloria e l’onore di cosí chiara virtú. e non solo questa
cosa fu cagione di travagliar l’animo d’altri suoi domestici, ma in poco tempo ancor la pace di lui che, divenu-







tone geloso e capitato a mani di persona sagace atta a rivenderlo mille volte e fargli supportare ogni cosa, che
datoli il tossico delle amorose lusinghe, egli né piú qua
né piú là faceva ch’essa voleva. et abandonato del tutto
que’ miseri e poveri vecchi, tolse ad aiutare le sorelle et
il padre di lei in cambio di quegli. onde chi sapeva tal
cose per la compassione si doleva di loro et accusava la
semplicità di andrea essere con tanta virtú ridotta in
una trascurata e scelerata stoltizia; e tanto quanto da gli
amici prima era cerco, tanto per il contrario era da tutti
fuggito. e nonostante che i garzoni suoi indovinassono
per imparar qualcosa nello star seco, non fu nessuno, o
grande o piccolo, che da essa con cattive parole o con
fatti nel tempo che vi stesse non fussi dispettosamente
percosso; del che ancora ch’egli vivessi in questo tormento gli pareva un sommo piacere. era in questo tempo governatore delle monache di san francesco di via
pentolini, un frate di santa croce dell’ordine minore, il
quale si dilettava molto della pittura, e quelle monache
avevan di bisogno per la loro chiesa d’una tavola; per il
che il frate conoscente di andrea con non molti preghi
ottenne che ella li fu da lui promessa, et ancora convenne per un prezzo molto piccolo; nascendo questo piú
dal poco chiedere di andrea, che da l’animo che avessi il
frate di voler poco spendere. in questa tavola dipinse
una nostra donna ritta, rilevata in su una basa in otto
facce, et in sulle cantonate di quella sono arpie che seggono adorandola. la qual figura tiene in collo il figliuolo, che con attitudine bellissima la strigne con le braccia
tenerissimamente, e l’altra tiene un libro serrato guardando due putti ignudi, che mentre ch’eglino l’aiutano a
reggere, le fanno intorno ornamento. e da man ritta,
una figura di san francesco molto ben fatta, conoscendosi nella testa la bontà e la semplicità di quello, oltra
che i piedi son bellissimi e cosí i panni, de’ quali andrea
con un girar di pieghe molto ricco e con alcune ammac-







cature dolci, sempre contornava le figure sí, che si vedeva lo ignudo; l’altra figura è un san giovanni vangelista
finto giovane, che scrive lo evangelio, figura non men
bella che si sien l’altre. oltra che vi è un fumo di nuvoli
trasparenti sopra il casamento e le figure che par che si
muovino. la qual opera è tenuta oggi delle cose ch’ei fece, molto bella. fece al nizza legnaiuolo un quadro di
nostra donna, che fu stimato non meno che l’altre opere sue.
fu deliberato per l’arte de’ mercatanti che si facessino di legname certi trionfi in su li carri, alla usanza antica; i quali dovevono andar in processione la mattina di
san giovan batista, in cambio di certi paliotti e ceri, che
per i tributi delle città ogni anno vengono in piazza al
duca et i suoi magistrati, a essere riconosciuti tal giorno
da chi governa. fra questi andrea fece a olio di chiaro e
scuro molte istoriette le quali furon molto lodate; e cosí
si aveva a seguitare di farne ogni anno qualcuno, per fin
che ogni città avessi il suo; che nel vero sarebbe stato
una grandissima pompa. mentre che le bellissime opere
di andrea venivano a far ornamento alla patria sua et a
dare ogni giorno ne l’arte piú nome a lui, fu da quegli
uomini che governavano la compagnia dello scalzo
consultato che andrea dovessi lor finire l’opera del cortile di ch’egli già avevano avuta da lui quella prima istoria del battesimo di cristo; il che non fu molta fatica a
persuaderlo, perché andrea era persona facilissima e
serviva piú volentieri le persone basse, che quelle a chi
s’aveva avere rispetto. e cosí messo mano in quell’opera,
la seguitò di continuo, finché fece due istorie, fra le quali lavorò prima per ornamento della porta che entra a la
compagnia due figure, che fu una carità et una giustizia, veramente degne della man sua. dove mostrò quanto acquisto egli aveva fatto ne l’arte, da la prima istoria
del battesimo al principio di quella. seguitò l’istoria da
l’altro canto, dove fece san giovanni che predica alle







turbe, istoria veramente bella, per le molte e varie figure
di que’ farisei, che ammirati danno udienzia alle nuove
parole del precursore di cristo; oltre che egli figurò quel
s. giovanni con una persona adusta, atta a quella vita
ch’egli fece, et una aria di testa che mostra tutto spirto e
considerazione. ma molto piú si adoperò l’ingegno di
andrea nel farlo quando battezza in acqua dove sono
quei popoli, i quali si spogliano, et altri spoliati aspettano che e’ finisca di battezare uno. onde mostrò quanto
è di affetto e di ardente desiderio nelle attitudini di coloro, che affrettano il mondarsi dal peccato, oltra ch’elle
son lavorate di quel colore di chiaro e scuro, che rappresentano istorie di marmo vive e vere.
aveva voluntà grandissima in quel tempo baccio bandinelli, ch’era tenuto disegnatore molto stimato, d’imparare a colorire a olio; e conoscendo che nessuno in fiorenza era meglio di andrea a doverli mostrare il modo,
lo pregò che li dovessi fare un ritratto di sé et egli volentieri lo fece che somigliò molto in quella età, il quale è
oggi appresso di lui. e cosí vede l’ordine del colorire,
quantunq<ue> egli poi, o per la difficultà o per non se
ne curare, cominciasse a colorire e non seguitassi, tornandoli piú a proposito la scultura. fece un quadro ad
alexandro corsini pieno di putti intorno et una nostra
donna che siede in terra con un putto in collo, il quale
fu condotto da lui con una arte molto di colorito piacevole. e cosí ancora fece una testa bellissima a un merciaio che faceva bottega in roma, ch’era suo amicissimo.
piacque molto l’opera d’andrea a giovan batista puccini, e come quello che desiderava avere qualcosa del suo,
prese dimestichezza seco, e gli fece fare un quadro di
nostra donna, per mandare in francia, che riuscito bellissimo lo ritenne per sé e non ve lo mandò; il quale tiene
egli appresso di lui molto onoratamente, per essere non
men bello che si fussino l’altre opere sue. e perché egli
faceva in francia molte faccende, gli fu dato commissio-







ne che egli facesse di mandar là pitture eccellenti; per il
che egli allogò ad andrea un quadro di un cristo morto,
che aveva certi angeli attorno che lo sostenevano e con
atti pietosi e mesti contemplavano il lor fattore essere in
tanta miseria per i peccati de gli uomini, che finitolo fu
tenuto in fiorenza cosa eccellente. ma piú fu lodato in
francia dal suo re e cosí da tutti quei signori et altri che
lo videro. et acceso il re di voglia d’avere de le opere
sue, ordinò che se ne facesse fare delle altre, la qual
commissione fu cagione che andrea persuaso col tempo
da gli amici, si risolvé andare poco dopo in francia.
venne l’anno mdxv da roma papa leone x, il quale
l’anno terzo del suo pontificato, a’ tre di settembre ne ’l
suo papato, volse fare grazia di sé di farsi vedere in fiorenza, nella quale si ordinò per riceverlo una festa molto
magnifica. e ne ’l vero si può dire che non sia stata mai
per pompa di archi, facciate, tempi, colossi et altre statue, fatto la piú sontuosa e la piú bella. perché allora fioriva in quella città maggior copia di piú begli et elevati
ingegni, ch’ella abbia fatto per tempo nessuno. laonde
alla porta san pier gattolini a l’intrata, fece un arco istoriato iacopo di sandro e baccio da monte lupo; et a
san felice in piazza un altro giulian del tasso, a santa
trinita statue e la meta di romulo; in mercato nuovo la
colonna traiana; in piazza de’ signori fece un tempio a
otto facce antonio fratello di giulian da sangallo, e
baccio bandinelli fece un gigante in su la loggia; e fra la
badia et il palazzo del podestà, fece un arco il granaccio
et aristotile; et al canto de’ bischeri un altro il rosso,
cosa molto bella di ordine e di figure.
ma quel che valse piú di tutti, fu la facciata di santa
maria del fiore di legname e d’istorie, lavorate di mano
d’andrea di chiaro e scuro, che oltre alle comendazioni
ch’egli ebbero della architettura fatta da iacopo sansovino, con alcune istorie di basso rilievo, di scoltura e figure tonde, fu giudicato dal papa non dover essere altri-







menti di marmo tal edifizio, né le istorie che a far vi si
avevano, d’altro disegno. senza ch’iacopo fece in sulla
piazza di santa maria novella un cavallo, simil a quel di
roma, molto eccellente. oltra l’infinito numero de gli
altri ornamenti fatti alla sala del papa, e l’ornamento
pieno d’istorie, per la metà della via della scala, lavorato
da molti artefici e gran parte disegnate di man di baccio
bandinelli. finito questo, fu di nuovo ricerco di far un
altro quadro per in francia, e non molto vi penò, ch’egli
lo finí. nel quale fece una nostra donna bellissima, che
fu mandato subito e cavatone da’ mercanti quattro volte
piú, che non era il costo. aveva allora pier francesco
borgherini fatto fare a baccio d’agnolo di legnami intagliati spalliere e cassoni, sederi e letto di noce, cosa molto bella per fornimento d’una camera, et a andrea fece
fare parte delle istorie, di figure non molto grandi, dentrovi i fatti di giusep figliuol di iacob, a concorrenzia di
alcune che aveva fatte il granaccio e iacopo da puntormo, che son molto belle. et andrea in quelle si sforzò di
mettere del tempo, le quali riuscirono molto piú de l’altre perfette, avendo egli nella varietà delle cose che accaggiono in quelle istorie mostro quanto egli valessi
nell’arte della pittura. le quali istorie per la bontà loro
furon per l’assedio volute scassar dove erano confitte da
giovan batista della palla, per mandar al re di francia.
ma perché erano confitte di sorte che tutta l’opera si
guastava, restorno nel luogo medesimo, con un quadro
di nostra donna, che è tenuto cosa molto eccellente.
fece in questo medesimo tempo una testa di un cristo,
tenuta oggi da i frati de’ servi in su l’altare della nunziata. erasi in san gallo fuora della porta nelle cappelle
della chiesa, fatte oltra alle due tavole di andrea molte
altre, le quali non paragonano le sua, e cosí avendosene
allogare un’altra operarono que’ frati col padrone della
cappella, che ella si dovesse dare a lui, et andrea presala, la cominciò subito, et in quella fece quattro figure rit-







te, che disputano de la trinità. le quali son questi: santo agostino, con una aria africana, con veemenzia che si
muove in abito di vescovo parato verso un san pier
martire, il quale tiene un libro aperto, con una aria fieramente terribile, la qual testa e figura è molto lodata; allato a questo è un san francesco, che con una mano tiene
un libro e l’altra si pone al petto, et esprime con la bocca
aperta una certa caldezza di fervore, che par ch’egli si
strugga in quel ragionamento; èvvi un san lorenzo che
ascolta, e come giovane par che ceda alle auttorità di coloro. fecevi ginocchioni due figure, una è maria magdalena con bellissimi panni, ritratta la moglie; perciò
ch’egli non faceva aria di femmine in nessun luogo, che
da lei non la ritraessi, e se pur avveniva che d’altri la togliessi, per l’uso del continuo vederla e dal tanto averla
designata le dava quell’aria, non possendo far altro.
l’altra figura fu un san bastiano, il quale ignudo mostra
le schiene, che non dipinte, ma di carne vivissime paiono. e certamente questa fra tante opere, fu da gli artefici
tenuta a olio la migliore. con ciò sia che si vede in quella una grandissima osservanzia de le misure delle figure
et un modo molto ordinato e proprio nell’arie delle teste, dando dolcezza alli giovani e crudezza alli vecchi, e
mescolato de l’una e dell’altra in quelle di mezza età, oltra che i panni e le mani erano oltra modo bellissime; la
qual tavola si truova con le altre al canto a gli alberti, in
san iacopo fra’ fossi.
era già ad andrea, non le bellezze della sua donna venute a fastidio, ma il modo della vita, e conosciuto in
parte l’error suo, visto ch’egli non si alzava da terra, e lavorando di continuo non faceva alcun profitto, et avendo il padre di lei e tutte le sorelle che gli mangiavano
ogni cosa, ancora che egli fosse avvezzo a tenerle, quella
vita gli dispiaceva. conosciuto questo, qualche amico
che lo amava, piú per la sua virtú, che per i modi tenuti,
cominciò a tentarlo che egli mutassi nido, che farebbe







meglio, e quando egli lasciasse la sua donna in qualche
luogo sicuro e col tempo poi la conducesse seco, potrebbe piú onoratamente vivere e fare de la sua arte qualche
avanzo secondo ch’egli stesso volessi. cosí adunche quasi dispostosi a volere questo errore ricorregere, non passò molti giorni che e’ gli venne occasione grande da potere ritornare in maggior grado, che e’ non era innanzi
ch’egli togliessi donna. già erano stati considerati in
francia i due quadri che andrea vi aveva mandati dal
giudizio del re francesco primo, e molto piú gli ne fece
stimare alcuni altri che di lombardia e di venezia e di
roma erano stati presentati a sua maestà; i quali né di
colorito, né di disegno si accostavano a quelli di andrea
a gran pezzo, avendo egli molto piú la maniera moderna, che non avevon gli altri. fu detto al re che facilmente andrea si condurrebbe in francia e che volentieri servirebbe sua maestà; di che il re che si ne dilettava, diede
commissione, e cosí si scrisse in fiorenza e li fu pagato
danari; et egli con andrea sguazzella suo creato, allegramente si inviò in francia. et arrivati a salvamento alla
corte, fu dal re fattoli grata accoglienza et allegra cera.
né passò senza gustar il primo giorno la liberalissima
cortesia di quel principe, donandoli veste, danari et altri
arnesi. cominciò andrea a operare, e molto grato alla
corte, di maniera che li pareva che la sua partita l’avessi
condotto da una infelicità a una felicità grandissima, e
vedutosi l’opera sua et il modo di quella facilità ne’ colori che faceva stupire ognuno, ritrasse di naturale il dalfino figliuol del re, nato di pochi giorni, ch’era nelle fasce,
che finito e presentato al re gli fé dono di scudi 
d’oro, e cosí seguitando il lavorare fece una carità per il
re, tenuta cosa molto rara, nella quale egli durò molte fatiche, e dal re conosciuta fu tenuta molto in pregio mentre ch’e’ visse. ordinato appresso grossa provisione, lo
confortava a starsi con seco, che non gli mancherebbe
cosa ch’egli desiderassi, piacendoli la prestezza dell’ope-







rare di andrea et un certo modo di bassezza che si contentava d’ogni cosa che gli fussi data. et in oltre la corte
se ne satisfaceva molto, e cosí fece molti quadri et altre
opere, e nel vero s’egli avessi considerato di dove e’ partí
e la sorte dove ella lo aveva condotto, non è dubio
ch’egli non fussi venuto, lasciando stare le ricchezze, in
un grandissimo grado. mentre ch’egli lavorava un quadro di un san girolamo in penitenzia per la madre del
re, venne un giorno una man di lettere infra molte che
prima gli eron venute, mandate dalla lucrezia sua donna, rimasa in fiorenza sconsolata per la partita sua; et
ancora che non li mancassi e che andrea avessi mandato
danari e dato commissione che si murassi una casa dietro alla nunziata, con darle speranza di tornare ogni dí,
non potendo ella aiutare i suoi come faceva prima, scrisse con molta amaritudine a andrea, e mostrandoli quanto era lontano, e che ancora che le sue lettere dicessino
ch’egli stessi bene non però restava mai di affligersi e
piagnere continuamente. et avendo accomodato parole
dolcissime, atte a sollevar la natura di quel povero uomo, che l’amava purtroppo, cercava sempre ricordarli
alcune cose molto accorabili, talché fece quel pover uomo mezzo uscir di sé nello udire che, se non tornava, la
troverebbe morta. laonde intenerito, ricominciato a
percuotere il martello, elesse piú tosto la miseria de la
vita, che l’utile e la gloria e la fama de l’arte. e perché in
quel tempo egli si trovava pure avere avanzato qualcosa,
e di vestimenti donatili dal re e d’altri baroni di corte, et
essere molto adorno gli pareva mille anni una ora di ritornare, per farsi alla sua donna vedere. laonde chiese
licenzia al re per andare a fiorenza et accomodare le sue
faccende e cercare di condurre la moglie in francia,
promettendoli che porterebbe ancora alla tornata sua
pitture, sculture et altre cose belle di quel paese. per che
egli presi danari dal re che di lui si fidava, li giurò sul
vangelo di ritornare a lui fra pochi mesi; e cosí a fioren-







za arrivato felicemente, si godé la sua donna alcuni mesi,
e fece molti benefizii al padre et alle sorelle di lei, ma
non già a’ suoi, i quali non volse mai vedere; laonde in
spazio di tempo, morirono in miseria. era già passato il
tempo della tornata, e fra murare e darsi piacere senza
lavorare si erano consumanti i danari suoi e quelli del re.
per il che volendo egli ritornare, fu stretto piú che prima
da i pianti e da i prieghi della sua donna, piú che dalla
fede e dal suo bisogno e da ’l merito di cosí gran re. il
quale sentendo ciò, si sdegnò poi tanto, che mai piú con
dritto occhio guardar non volse per molto tempo pittori
fiorentini, giurando che se mai li capitava in mano, piú
dispiacere che piacere gli arebbe fatto, senza riguardo
avere a nessuna virtú di quello. cosí andrea restato in
fiorenza, e da una grandezza di grado venuto a un infimo, si tratteneva e passava tempo.
nella sua partita per francia avevano gli uomini dello
scalzo considerato che non si partirebbe piú, et avevano
allogato tutto il restante dell’opera del lor cortile al
francia bigio, che già ci aveva fatto due istorie; ma, vedendo andrea in firenze, lo domandorono se voleva seguitare. et egli ripresa l’opera molto volentieri la seguitò; et in quella fece quattro istorie, l’una dopo l’altra,
dove è in una la presa di san giovanni dinanzi a erode,
la qual è molto bene intesa e lodata; l’altra, la cena et il
ballo di erodiana, con figure molto accomodate et a
proposito; e simil fece la sua decollazione, nella quale è
un boia mezzo ignudo che ha tagliato la testa a san giovanni ch’è una figura molto eccellentemente disegnata,
simile tutte l’altre; e cosí fece quando erodiana presenta
la testa, dove sono alcune figure che di stupore si maravigliano, fatte con una considerazione molto a proposito. le quali istorie sono state un tempo lo studio e la
scuola di molti giovani, oggi venuti eccellenti in questa
arte. fece in su ’l canto che si voltava per ire al convento
de’ frati iesuati fuora della porta a’ pinti, un tabernaco-







lo, il quale restò per lo assedio di fiorenza l’anno
mdxxx in piedi, e non fu rovinato come l’altre cose per
la bellezza sua; ne ’l quale è una nostra donna a sedere
con un putto in collo et un san giovanni fanciullo che
ride, fatto con un’arte grandissima e lavorato in fresco
perfettissimamente, stimato molto per la vivezza e per la
bellezza sua. e la testa della nostra donna è il ritratto
della sua moglie di naturale. faceva allora in francia
molte faccende di mercanzia bartolomeo panciatichi il
vecchio, e desideroso lasciare memoria di sé in lione,
ordinò a baccio d’agnolo che andrea li dipignessi una
tavola per mandarsi là, nella qual volse una assunta di
nostra donna con gli apostoli che stessino attorno a ’l
sepolcro. la quale andrea condusse fin presso alla fine,
ma il legname di quella parecchi<e> volte si aperse; e
cosí ella rimase adietro non finita del tutto alla morte
sua. questa fu poi da bartolomeo panciatichi il giovane
suo figliuolo riposta nelle sue case, come opera veramente degna di lode, per le bellissime figure de gli apostoli, oltre alla nostra donna che da un coro di putti ritti è circundata, senza altri fanciulli che la reggano e
portono con una grazia singularissima. et in una sommità della tavola è ritratto fra gli apostoli andrea nello
specchio che par vivo vivo. fece ne l’orto de’ frati de’
servi a sommo i dua cantoni, due istorie de la vigna di
cristo, nelle quali è quando ella si pianta e lega e paleggia, con quel padre di famiglia che mette alcuni operai
oziosi, fra i quali è uno che mentre li dimanda s’e’ vuole
entrar in opera, sedendo se gratta le mani, la qual è molto ben fatta. ma molto è piú bella l’altra, quando e’ gli
paga che e’ mormorano; infra i quali è uno che da sé annovera i danari, che è una bella figura, intento a quel che
gli tocca, e cosí ancora quel castaldo che gli paga. le
quali istorie sono di chiaro scuro lavorate in fresco, con
una destrissima pratica. e non uscí di questo lavoro,







ch’egli fece una pietà colorita nel noviziato, in fresco in
una nicchia, a sommo a una scala, che fu molto bella.
aveva preso con andrea molta dimestichezza zanobi
bracci, il quale, desideroso di avere una pittura di sua
mano, lo richiese che gli facessi un quadro per una camera, e cosí andrea gli fece una nostra donna, che inginocchiata si appoggia a un masso contemplando cristo
che posato in sun un viluppo di panni, la guarda sorridendo; e cosí v’è ritto un putto, ch’è finto per san giovanni, che accenna alla nostra donna mostrando quello
essere il figliuol di dio. e dietro loro è un giuseppo appoggiato con la testa in sulle mani, che lo posa in uno
scoglio, che pare ch’egli si beatifichi l’anima nel vedere
la generazione umana esser diventata per quella nascita,
divina. era stato commesso a giulio cardinal de’ medici per ordine di papa leone di fare lavorare di stucco e
di pittura la volta della sala grande de ’l poggio a caiano, palazzo e villa della casa de’ medici, posta fra pistoia
e fiorenza, lontano dieci miglia da l’una e da l’altra; e
dato la commissione cosí di pagare i danari, come di fare
provisioni e rivedere quel che si faceva, al magnifico ottaviano de’ medici, come a persona che si intendeva di
quel mestiero et era molto domestico et amico di tali artefici, dilettandosi sempre di avere pitture di varii maestri, e che fussino eccellenti opere, si ordinò, essendosi
dato tutta l’opera a dipignere al francia bigio, che andrea ne avessi un terzo e gl’altri due terzi si dividessino,
uno a iacopo da puntormo e l’altro rimase al francia.
né si poté per sollecitudine ch’egli usassi loro e per
quanti danari egli pagassi, ancora che fusse di mestiero
ricordare loro ch’e’ venissin per essi, far sí che quella
opera venissi al fine. per il che andrea con ogni diligenzia finí solamente in una facciata una istoria, dentrovi
quando a cesare son presentati i tributi di tutti gli animali. nella quale desideroso di passare il francia et iacopo, si misse a fatiche non piú da lui usate, tirandoci







una prospettiva magnifica et un ordine di scalee molto
difficile, dove si perviene salendo per quelle a la sieda
dov’era cesare. né mancò adornarla di statue, oltra il
farvi varietà di figure che portano addosso varii animali,
come una figura indiana che ha una casacca gialla indosso, che porta in su le spalle una gabbia tirata in prospettiva, dentrovi e fuori pappagalli, ch’è cosa rarissima; oltra che vi sono alcuni che guidano capre indiane, leoni,
giraffe, leonze, lupi cervieri, scimie e mori et altre belle
fantasie, accomodate con un’arte molto perfetta e colorite in fresco divinissimamente. senza che v’è una grazia
et una leggiadria nella maniera di tutta l’opera da stupirne veramente. et inoltre figurò a sedere in su quelle scalee un nano che tiene in una scatola il camaleonte, che
non si può imaginare nella disformità della stranissima
forma sua, la bella proporzione che gli diede. la qual
opera rimase imperfetta, venendo la morte di papa leone. e se bene il duca alessandro de’ medici mentre viveva desiderava che iacopo da puntormo la finisse, non
poté far mai tanto, che egli vi potessi por mano, che nel
vero ricevé un torto grandissimo a restare imperfetta
quella opera, sendo per cosa di villa la piú bella sala del
mondo. ritornato in fiorenza, andrea fece in un quadro una mezza figura ignuda di san giovan batista ch’è
molto bella, la quale gli fu fatta fare da giovan maria
benintendi, oggi appresso di lui. mentre le cose sue succedevano in questa maniera, ricordatosi alcuna volta
delle cose di francia, sospirava grandemente; e s’egli
avessi pensato di potere avere perdono de ’l fallo commesso, non è dubbio ch’egli vi sarebbe con ogni suo
sforzo ritornato. e cosí per tentare la fortuna, pensando
forse che per la virtú sua egli avessi a essere assoluto, si
messe giú e fece un quadro dentrovi un san giovan batista mezzo ignudo, per mandarlo al gran maestro di
francia, acciò ch’egli fussi mezzano con quel re a farli ritornare la grazia persa; ma sconfortato da mercanti non







gliele mandò, anzi lo vendé al magnifico ottaviano de’
medici, il qual lo stimò sempre mentre ch’e’ visse insieme con due quadri di nostre donne ch’egli fece d’una
medesma maniera, oggi rimasti in casa sua. fece mettere
mano zanobi bracci perché facessi un quadro, che serví
per monsignor di san biause, il quale lo fé con ogni diligenzia per vedere se fussi stato cagione di poter ricuperare la grazia persa con quel re, il quale desiderava tornare a servire. fece un quadro a lorenzo iacopi ancora,
molto di grandezza maggiore che l’usato, dentrovi una
nostra donna a sedere con il putto in braccio, e cosí
due altre figure che l’accompagnano, le quali seggono in
sun certe scalee che di disegno e colorito son simili alle
altre opere sue.
venne l’anno mdxxiii che in fiorenza fu una peste et
inoltre per il contado in qualche luogo, et andrea impaurito non sapeva dove ritirarsi. lavorò un quadro bellissimo e molto lodato a giovanni d’agostino dini, dentrovi una nostra donna bellissima, ch’è oggi molto in
pregio stimata per le sue bellezze. e dopo questa a cosimo lapi fece un ritratto di naturale molto vivo, che ne
fu molto lodato. era divenuto amicissimo suo antonio
brancacci, il quale aveva interesse con le monache di
luco in mugello, le quali desiderose di avere una tavola
che fussi onorevole, antonio ne ricercò andrea, il quale
accordatosi seco ordinarono che egli fuggissi la peste in
mugello da quelle monache, et in mentre facessi questo
lavoro. e cosí messosi in ordine menò seco la moglie et
una figliastra, con la sorella di lei et un garzone, et in
mugello se ne andorno; dove stando quietamente, messe mano in quell’opera, e ricevendo da quelle donne
ogni dí nuove carezze, egli con grandissimo amore si pose a lavorare quella tavola. nella quale fece un cristo
morto, pianto dalla nostra donna, san giovanni evangelista e la magdalena, figure che col fiato e con l’anima
paion vive. oltra che si scorge quella tenera dilezzione







di quello apostolo e l’amore della magdalena nel pianto, oltra il dolore intenso nel volto et attitudine della
nostra donna, la quale, vedendo il cristo, che par veramente di rilievo in carne e morto, fa di terrore temere un
san piero e stupire un san paulo che contemplano quella passione. la qual opera fa conoscere quanto egli si dilettassi delle fini e perfezzioni dell’arte. per il che piú
nome ha dato tal opera a quel munistero, che quante
fabbriche e spese vi sono state fatte. onde egli ne fece
bene, scampando la vita fuor di pericolo, e quelle donne
meglio, per la fama che elle ne hanno acquistato, ancor
che molte volte portassin pericolo mentre ramazzotto,
capo di parte a scaricalasino, avessi piú volte tentato di
torla loro per lo assedio, per farne a bologna dono a san
michele in bosco alla sua cappella. mentre ch’egli ritornato a firenze attendeva a’ suoi lavori, becuccio bicchieraio da gambassi amicissimo suo, deliberò mandare
a gambassi una tavola di sua mano, per lasciare quella
memoria di sé, la quale andrea gli finí, dove è dentro
una nostra donna in aria col figliuolo in collo, et a basso son quattro figure, san giovan batista e santa maria
magdalena e san sebastiano e san rocco, opera certamente onorevole; e nella predella ritrasse di naturale becuccio e la moglie, che son vivissimi. fece a zanobi
bracci un quadro bellissimo per la villa di rovezzano,
per tenere in una sua cappella, dentrovi una nostra
donna che allatta un putto et un giuseppo, che si staccono per il relievo da la tavola, oggi in fiorenza nella camera di messer antonio suo figliuolo, che si diletta della
pittura, il qual lo stima come cosa degna e meritamente.
fece andrea in questo tempo nel cortile dello scalzo
due istorie, delle quali in una figurò zacheria quando
sacrifica et ammutolisce nello apparirgli l’angelo, istoria
molto bella; e nell’altra la visitazione di nostra donna,
mirabilissimamente l’una e l’altra condotte.
era in casa medici in fiorenza quel ritratto di papa







leone et il cardinal giulio de’ medici col reverendissimo rossi fatto dal grazioso raffaello d’urbino, il quale a
federigo secondo duca di mantova ne ’l suo passare da
fiorenza che andava a visitare clemente vii, vedendolo
sopra una porta, piacque sí straordinariamente, che
pensò farselo suo, massime ch’egli era vaghissimo delle
pitture eccellenti; e ne ’l suo visitare il papa, gnene chiese in dono, e da clemente gli fu largito liberalissimamente. scrisseno adunque i secretarii a fiorenza al magnifico ottaviano de’ medici, che governava il
magnifico ippolito et il duca alessandro, che lo incassassi e lo facessi portare a mantova. rincrebbe grandissimamente a messere ottaviano il privar fiorenza d’una
pittura tale, né si poteva accordare che il papa l’avessi
corsa cosí di subito, e li rispose che non mancherebbe
servire il duca, ma che l’ornamento era cattivo e già s’era
ordinato farne fare uno, et era mezzo fatto, che come
egli era messo d’oro, lo mandarebbe sicurissimamente a
mantova. e subito m<esser> ottaviano, mandato per
andrea, che sapeva quanto e’ valeva nella pittura, segretamente li disse come il quadro doveva partire, ma che
non ci era altro rimedio, che contraffarne un simile con
ogni diligenzia, e farne presente al duca, con ritenere nascosto quel di raffaello. promesse andrea di farlo, e con
prestezza fatto fare un quadro simile, fu d’andrea in casa di m<esser> ottaviano segretamente lavorato; et in
quello si affaticò andrea talmente, che m<esser> ottaviano intendentissimo in quella arte quando fur finiti,
non li conosceva, avendo andrea contrafatto fino alle
macchie del sudicio com’era in quello. cosí nascosto
quel di raffaello, in uno ornamento simile fu mandato a
mantova salvo; per il che restò satisfattissimo il duca
federigo, per avergnene lodato giulio romano, discepolo di raffaello, il quale, credendolo certamente di sua
mano, sté in quella opinione di molti anni. avvenne che
un che sté con andrea mentre si fé questa opera e crea-







tura di m<esser> ottaviano, capitò a mantova, dove gli
fu da giulio fatto molte carezze e mostrogli l’anticaglie e
le pitture sue, e da lui in ultimo come reliquia li fu mostro questo quadro. per il che nel guardarlo lo amico di
giulio li disse: «è una bella opera, ma non è quella di
raffaello». «come non? – disse giulio – non lo so io,
che riconosco i colpi che vi lavorai su?» «voi ne gli avete dimenticati – rispose l’amico – che questo è di mano
d’andrea del sarto e, per segno di ciò, v’è dietro un
contrasegno che fu fatto, perché si scambiavano in fiorenza quando eglino erano insieme». volse far rivoltare
il quadro giulio e, cosí visto il contrasegno, si strinse
nelle spalle e disse queste parole: «io non lo tengo da
meno, che di man di raffaello, anzi certo da piú, perch’è
cosa fuora di natura, a un che sia eccellente, imitar la
maniera d’un altro e farla simile a lui». basta che si conosce che la virtú di andrea valse sola et accompagnata,
e cosí fu per l’ordine di m<esser> ottaviano satisfatto il
duca e non privato fiorenza d’una opera sí degna, la
quale egli tenne molti anni, che gli fu donata dal duca
alessandro, et egli ne fece dono al duca cosimo, dove è
ora in guarda roba in palazzo con l’altre pitture famose.
fece mentre ch’egli faceva questo ritratto per m<esser>
ottaviano sudetto, in un quadro, solo la testa di giulio
cardinal de’ medici, che fu poi papa clemente, simile a
quella di raffaello, che fu molto bella, e fu poi da esso
m<esser> ottaviano donata al vescovo vecchio de’
marzi. era in questo tempo m<esser> baldo magini da
prato desideroso far fare alla madonna delle carcere in
quel castello una tavola di pittura bellissima, avendo egli
fatto fare, per memoria sua, un ornamento di marmo
molto onorato, dove egli voleva collocare quella. e fra
molti maestri buoni che gli furon posti innanzi, ancor
ch’egli non se ne intendessi, fu andrea come piú celebrato et invero piú sperimentato de gli altri. avvenne
che un niccolò soggi sansovino, il quale aveva in prato







amicizia con amici di m<esser> baldo, era messo molto
innanzi per quest’opera, e che non si poteva migliorare,
e la dessino a lui, et egli convenuto con esso di far molto
piú perfettamente che gli altri, li prometteva servirlo. fu
mandato per andrea a fiorenza che, cavalcato a prato
con domenico puligo e con altri suoi amici pittori, credendo per un suo disegno fatto perciò dovere avere
l’opera, trovò che niccolò aveva rivolto l’animo di
m<esser> baldo, e cosí in presenzia sua, niccolò disse a
andrea che giucherebbe seco ogni somma di danari a
far qualcosa di pittura e chi fusse meglio tirassi. andrea
che sapeva quanto niccolò valesse a petto a lui, si rise
della sua pazzia, et ancor che fussi di poco animo, li rispose: «io ho qui meco questo mio garzone, che non è
stato molto a l’arte, ma se tu vuoi giucar seco, io lo farò
volentieri e metterò i danari per lui, ma meco non vo’
che tu giuochi per niente: perché s’io ti vincesse non mi
sarebbe onore, e s’io perdesse mi sarebbe una grandissima vergogna». e detto a m<esser> baldo che gli dessi
l’opera, che ella piacerebbe a chi viene al mercato in
prato, se ne tornò a fiorenza. gli fu allogato in questo
tempo una tavola per pisa, in cinque quadri, da porsi alla madonna di santa agnesa, chiesa lungo le mura di
quella città, fra la cittadella vecchia et il duomo; et egli vi
fé dentro per ciascuno una figura, ciò è san giovanni
batista e san piero che mettano in mezzo quella nostra
donna che fa miracoli; ne gli altri è santa caterina martire e santa agnesa e santa margherita; figura ciascheduna per sé, che fanno maravigliare per la loro bellezza
chiunque le guarda, e son tenute le piú leggiadre e belle
femmine ch’egli facessi mai. aveva m<esser> iacopo
frate de’ servi, nello assolvere un voto d’una donna, fatto pro muta che ella facessi far sopra la porta ch’esce per
il fianco nel chiostro, dove è il capitolo della nunziata,
una figura d’una nostra donna; e trovato andrea, li disse che aveva da fare ispendere questi danari che, se bene







eglino non erano molta somma, era assai lassare ne l’ultimo del suo essere eccellente un’opera in un luogo che si
vedessi da tutto il mondo, e che se bene l’utile talvolta ci
fa commodità, non è però che l’onore non si spenda di
continuo piú di quello doppo la morte. laonde andrea
fra la voglia del luogo e la poca opera, che non vi andavano se non tre figure, spinto dalla gloria piú che dal
prezzo, la prese volentieri; e cosí messoci mano, fece in
fresco una nostra donna che siede, bellissima, con il figliuolo in collo e con un giuseppo appoggiato a un sacco, che aperto un libro legge quello. dove s’ingegnò far
conoscere in tal lavoro una assoluta arte e perfetta di disegno et una grazia e bontà di colorito, oltre alla grazia
delle teste e la vivezza e rilievo di quelle figure, mostrando a tutti i pittori fiorentini averli superati et avanzati di
gran lunga perfino a quel giorno, come apertamente da
se stessa si fa senza altra lode conoscere, che gli artefici e
gli altri ingegnosi spirti di continuo la celebrano per cosa rarissima.
mancava al cortile dello scalzo solamente una istoria,
e restava finito del tutto; per il che andrea, che aveva
ringrandito la maniera per aver visto le figure che michel agnol buonarroti aveva cominciate e parte finite
per la sagrestia di san lorenzo, messe mano a fare quest’ultima istoria dove andava il nascere di san giovan
batista, la qual finí, e diede l’ultimo saggio del suo miglioramento, certamente di lode dignissimo; atteso che
v’è le figure molto piú belle che in tutte l’altre che v’aveva fatto, e maggior relievo et aggiunto piú grazia che a
tutte le altre. vedendosi una femmina che porta il putto
nato a letto, dov’è santa elisabet ch’è una bellissima figura, senza che vi è zaccheria che scrive, con una carta
in su un ginocchio, tenendola con una mano e con l’altra
scrivendo il nome del figliuolo, che non li manca altro
ch’il fiato istesso. oltra che v’è una vecchia che siede in
su una predella, che si ride del parto di quell’altra vec-







chia, che d’attitudine e di affetto, mostra quel tanto che
farebbe la natura istessa. finita quell’opera, certamente
degna et onorata, fece per ordine del generale di valle
ombrosa una tavola, la quale fu messa sopra a valle
ombrosa in una altezza d’un sasso, dove stavano certi
frati separati da quelli per fare maggiore astinenzia, detto le celle, nella quale son quattro figure lodatissime e
belle, l’una è san giovan batista e san giovan gualberto lor frate, et in l’altra un san michel angelo, con san
bernardo cardinale e lor frate; oltra che v’è nel mezzo
alcuni putti che nel vero non possono essere piú vivaci
né piú begli. aveva avuto commissione giuliano scala
di far fare per serrezana una tavola, qual allogò a andrea, nella qual fece molte figure col solito suo disegno,
colorito e grazia, le quali furono una nostra donna a sedere col figlio in collo e due mezze figure da le ginocchia in su, san celso e santa iulia, santo onofrio e santa caterina, san benedetto e santo antonio di padua e
san piero e san marco, la quale fu tenuta et ancora si
tiene per cosa molto perfetta delle sue. rimase un mezzo
tondo, che vi andava sopra a giuliano per un resto che
gli avevono a pagare quegli uomini, il qual pose ne’ servi nella tribuna dov’è il coro a una sua cappella, nel quale vi è dentro una nostra donna annunziata da l’angelo, molto bella. erano stati i frati di san salvi, per le loro
discordie et altre cose importanti del generale e di abati
che avevon disordinato quel luogo, molti anni, che il cenacolo che già a andrea allogarono, quando e’ fece l’arco con le quattro figure, non s’era mai né ragionatone né
risoluto di farlo; e venuto un abate che si dilettava piú
de gli altri dell’opere virtuose, avendo e lettere e molto
giudizio nelle cose, deliberò che andrea finisse
quell’opera, de la quale, egli che già era obligato, non fece resistenzia. e fatto cartoni e messo in ordine, fra non
molti mesi, lavorandone a suo piacere un pezzo per volta la finí. la qual opera fu certamente tenuta et è la piú







facile e la piú vivace di colorito e di disegno che e’ facesse mai, avendo dato grandezza e maestà a quelle figure,
con una grazia da perfettissimo maestro. la quale opera,
oltre al far stupire chi la vide finita, fu cagione ancora
che nelle rovine dello assedio di fiorenza l’anno
mdxxix, quando i soldati comandati da chi regeva lo
stato facevano tutti i borghi fuor delle porte mandare a
terra, senza riguardare né chiese né spedali o altri belli
edifizii, rovinati i borghi della porta della croce e pervenuti a san salvi, rovinato la chiesa et il campanile e cominciato a mandare giú parte del convento, giunti al refettorio dove era questo cenacolo, i soldati e quegli che
rovinavono, visto sí miracolosa pittura, abbandonaron
l’impresa e non rovinarono altrimenti piú la muraglia,
serbandola a quando non potessino far altro. grandissimo onore veramente di quest’arte che, mutissima e senza parola, avessi forza di temperare il furore de l’armi e
del sospetto, inducendo coloro a portarle riverenza e rispetto, non essendo però genti della professione che conoscessino la bontà sua.
fece a una compagnia di san iacopo che li stava vicino, un segno da portare a processione, dove egli fece un
s. iacopo che fa carezze, toccando sotto il mento ad un
putto vestito da battuto, oltra che v’è un altro putto che
ha un libro in mano, pittura lodevole per essere ben fatta. era un commesso che stava vicino a valle ombrosa
in una villa, per le ricolte di que’ frati; il quale aveva volontà d’esser ritratto d’andrea per metterlo in un luogo,
dove l’acqua percoteva, avendoci acconcio e pergole et
altre fantasie. cosí andrea che era molto suo amico, lo
satisfece. avvenne che gli avanzò de’ colori e de la calcina et un tegolo compagno di quelle. et andrea chiamò
la lucrezia sua donna e li disse: «vien qua, che poi che
ci è avanzato questi colori, ti voglio ritrarre, acciò si vegga in questa tua età quanto tu ti sei conservata, e si conosca quanto hai mutato effigie da i primi ritratti». non







volse ella star ferma, per il che andrea che li pareva essere quasi vicino al suo fine, tolse una spera, e ritrasse se
medesimo in un tegolo, che è vivissimo e naturale, oggi
appresso alla donna sua. ritrasse un canonico pisano,
suo amicissimo, che fu una testa molto naturale e ben
fatta, oggi in pisa. aveva in questo tempo preso andrea
a fare per la signoria di fiorenza cartoni che si avevano
a colorire, per fare le spalliere della ringhiera di piazza,
con molte fantasie belle, sopra i quartieri della città, con
tutte le bandiere delle capitudini tenute d’alcuni putti,
con ornamento di tutte le virtú, oltra i fiumi et i monti
sudditi a quella città. la quale opera egli cominciò, e rimase imperfetta per la morte. similmente prese una tavola per la badia di poppi, da i frati di valle ombrosa,
la quale condusse a un gran termine, dentrovi una nostra donna assunta con molti putti e san giovanni
gualberto e san bernardo cardinale, con santa caterina e san fedele. la quale è oggi posta in detta badia, rimanendo molte cose imperfette per conto della morte; il
simile avenne di una tavola non molto grande che finita
doveva andare a pisa. e mentre che egli queste cose attendeva a lavorare, si dilettava di sempre tenere le mani
in molte cose cominciate. aveva preso andrea domestichezza grandissima con giovan battista della palla, il
quale, desideroso rimenarlo in francia, spese in tre anni
che egli sté in fiorenza molti e molti centi di scudi comperando cose fatte di scultura e pittura, e tutte le cose
notabili, s’egli non le poteva avere, le faceva ritrarre di
maniera che egli spogliò fiorenza di una infinità di cose
elette, senza alcun rispetto, solo per ordinare al re di
francia uno appartamento di stanze che fussi di ornamenti piú eccellenti che si potessin trovare. e cosí, convenuto con andrea, li fece, fare perciò due quadri, de’
quali fece in uno quando abraam vuole ammazzare nel
sacrificio isaac: cosa tanto rara di suo, che fu giudicato
che egli non avessi fatto mai meglio. perché si vedeva







dentro a quella figura del vecchio, quella constanzia
d’animo e quella fede che non lo spaventava nello ammazzare il figliuolo, e nel menare del ferro, voltava la testa a un putto, che par gli dica che fermi il colpo; il qual
di bellezza non si può far meglio, senza che l’abito, l’attitudine et i calzari et altre cose di quel vecchio avevono
una grandissima maestà. oltra che si vedeva ignudo la
bellissima e tenera età di isaac, che dal timore della morte si vedeva quasi tremare e morire innanzi al ferillo,
avendo per fino contrafatto il collo, tinto dal calore del
sole, et il resto de l’ignudo candidissimo per la coperta
de’ panni. senza che vi era un montone fra le spine vivo
et i panni d’isaac in terra, veri piú che dipinti, oltre a
certi servi ignudi che guardavano un asino che pasceva,
con un paese da mostrare a chi guardava questa pittura,
non essere stato quel fatto altrimenti che come andrea
l’aveva lavorato. la qual pittura dopo la sua morte e la
cattura di batista, fu venduta a filippo strozzi. il qual
ne fece degno alfonso davolos marchese del vasto, et il
marchese lo fece portare ne l’isola d’ischia, vicina a napoli in alcune stanze in compagnia d’altre dignissime
pitture. ne l’altro fece una carità bellissima con tre putti, simile di bontà allo abraam sudetto, la quale comprò
de la sua donna dopo la morte domenico conti pittore,
che la vendé poi a niccolò antinori, che lo tiene per cosa rara come egli è veramente. aveva grandissimo desiderio il magnifico ottaviano de’ medici di avere un
quadro di sua mano in quell’ultimo, vedendo quanto
egli aveva migliorato, per il che andrea che desiderava
farli servizio, conoscendo quanto gli fussi tenuto per i
benefizii ricevuti e per aver avuto egli sempre in protezzione l’ingegni buoni nella pittura, deliberò servirlo. e
fatto un quadro molto bello, dentrovi una nostra donna che siede in terra con un putto in su le gambe a cavalcione, svoltando la testa a un san giovanni anche egli
fanciullo, il quale sostenuto da una vecchia, figurata per







una santa elisabetta, molto viva e naturale, con ogni minuzia e diligenzia et arte, disegno e grazia lo lavorò. e
per lo assedio andato a trovarlo, dicendoli come li aveva
finito il quadro, gli rispose m<esser> ottaviano che lo
dessi a chi e’ voleva, che per essere in que’ frangenti et a
pericol della vita, et avendo occupato l’animo a altro che
pitture, lo scusassi, e che lo ringraziava. andrea non rispose altro, se non: «la fatica è durata per voi, e vostro
sarà sempre, se non lo volete ora, ve lo serberò». «vendilo e serviti de’ danari – rispose m<esser> ottaviano –
che so quel che mi dico». partissi andrea e lo serbò fin
fatto lo assedio, né per chieste che li fussen fatte lo volse
mai dare; ma ritornati i medici in fiorenza, lo portò a
m<esser> ottaviano, il quale presolo volentieri e ringraziatolo de l’atto, gnene pagò doppiamente con lo avergli
obligo di continuo. la qual opera è oggi in camera di
madonna francesca sua donna, sorella del reverendissimo salviati, la quale non tiene men conto delle belle pitture lasciateli dal magnifico suo consorte, che ella si faccia del conservare e tenere conto degli amici di lui. fece
un altro quadro quasi simile a quello della carità già
detta a giovan borgherini, dentrovi una nostra donna,
dove è un san giovanni putto che porge a cristo una
palla, figurata per il mondo, con una testa di giuseppo
molto bella. venne volontà grandissima vedendo la bozza di quello abraam a paulo da terra rossa, amico
grandissimo universalmente di tutti i pittori e persona
molto gentile, che andrea li facessi in un quadro piccolo, un ritratto di quello. et egli non gli potendo negare
per essere la persona ch’io dico, volentieri si pose a servirlo. e lo finí e lo fece tale, che nella sua piccolezza,
non era punto inferiore alla grandezza di quello originale; per il che portatolo a casa paulo e piaciutogli, li dimandò del prezzo per pagarlo, stimando che dovessi costarli quel che veramente e’ valeva, preparatosi a
pagarglielo tutto quello che e’ diceva per essere ben ser-







vito. chiese andrea una miseria, che paulo si vergognò
e, strintosi nelle spalle, gli diede tutto quel che chiese. il
quale quadro fu da lui mandato a napoli *** et in quel
luogo è la piú onorata e bella pittura che vi sia. erano
per lo assedio fuggitisi alcuni capitani con le paghe, i
quali fu rechiesto andrea che dovessi dipignere; simile
ancora certi cittadini fuggiti e fatti ribelli al palazzo del
podestà, i quali andrea ordinò e disse di farli fare a un
suo garzone, chiamato bernardo del buda, non volendo
acquistare come andrea del castagno il cognome delli
impiccati. e cosí fatta una turata grande, v’entrava di
notte et usciva similmente, che non fussi veduto, e li
condusse di maniera, che quelli vivi e naturali parevano.
i soldati furono dipinti alla piazza nella facciata dov’è la
mercatanzia vecchia vicino alla condotta, oggi fatti
bianchi perché non si veggino. simile furon guasti quelli
del palazzo del podestà, i quali finí egli, e ne dette il nome a bernardo che il dí a tutte l’ore saliva e scendeva,
perché e’ fusse veduto.
era andrea molto familiare d’alcuni che governavano
la compagnia di san bastiano, dietro a’ servi, i quali desiderosi di avere una testa di san sebastiano di man sua
da ’l bellíco in su, fu lor fatta da andrea con grandissima
arte, sforzandosi la natura et egli quasi indovinando che
quest’opere avessino a essere l’ultime pennellate ch’egli
avessi a dare. cosí finita del tutto dopo l’assedio se ne
stava aspettando che le cose si allargassino, e vedendo
per la presa di giovan batista della palla il suo disegno
di francia esser rotto, ne stava di mala voglia. e mentre
che fiorenza si riempié di soldati del campo e le vettovaglie vennero molto vili, appetto alla strettura dello assedio, capitarono alcuni lanzi appestati fra loro, che
diedono spavento alla città di avere a essere piú tosto infezzione ne’ corpi quello anno che altro. laonde, o fusse
per questo sospetto o perché egli nello andare come era
solito suo in mercato vecchio ogni mattina a comprare,







come è per li piú il costume in fiorenza, e’ si mescolassi,
o fussi che disordinando per avere abbondanza di cose
da magnare e’ si riempiesse, un giorno si ammalò gravemente, e senza avere allora molti rimedii, benché non bisognassi, peggiorando egli venne molto in estremo del
male. laonde, postosi in letto giudicatissimo e la donna
sua impaurita, credendo che e’ fussi ammalato di peste,
il piú ch’ella poteva li stava lontana. per il che andrea
senza essere visto, miseramente dicono che si morí, che
quasi nessuno se ne avide. e cosí con assai poche cerimonie, ne’ servi, vicino a casa sua, gli fu dato sepoltura.
furono i discepoli suoi infiniti, i quali chi poco e chi
assai vi dimorarono per colpa non sua, ma della donna
di esso, per le frequenti tribulazioni ch’ella nel comandargli dava loro, non riguardando nessuno. fra i quali
furono iacopo da puntormo, oggi eccellentissimo maestro; andrea sguazzella che in francia ha lavorato un
palazzo fuor di parigi, cosa molto lodata, tenendo sempre la maniera sua; il solosmeo; pier francesco di iacopo di sandro, il qual ha fatto in santo spirito tre tavole;
similmente francesco salviati, il quale in roma alla misericordia, compagnia de’ fiorentini, et a santa maria
de anima de’ tedeschi fece una cappella, e per italia e
per fiorenza al duca cosimo fece una sala bellissima a
fresco; et insieme li fu compagno giorgio vasari aretino
ancor ch’egli vi stessi poco, l’opere del quale per esserne
sparse per tutta italia non accade qui raccontarle, essendo molto note. simile iacopo de ’l conte fiorentino e
nannoccio, ch’è oggi in francia col cardinale di tornon e lavora felicissimamente. dolse la perdita di andrea molto al tribolo scultore amicissimo suo, il quale
oggi ha fatto opere di scultura a castello per il duca cosimo, molto onorate; et ancora similmente a iacopo pittore, il quale mentre ch’egli lavorò, si valse di lui come
appare nelle opere sue; e massime nella facciata del cavalier buondelmonti, in su la piazza di santa trinita. re-







stò dopo la sua morte erede de’ disegni e delle cose
dell’arte domenico conti, il quale come desideroso di
dargli quelli onori che meritava dopo la morte, operò
con la cortesia di raffaello da monte lupo, ch’egli facesse uno quadro assai ornato di marmo, che nella chiesa de’ servi fu murato in un pilastro, con questo epitaffio fatto da il litteratissimo pier vittori allora giovane:
andreae sartio
admirabilis ingenii pictori ac veteribvs illis omnivm ivdicio
comparando.
dominicvs contes discipvlvs pro laboribvs in se institvendo svsceptis
grato animo posvit.
vixit an<nos> xlii. ob<iit> a<nno> mdxxx.

advenne che alcuni cittadini operai, piú tosto ignoranti che nimici delle memorie onorate, operarono che
quel luogo fussi vacuo, allegando essere statovi messo
senza licenzia, cosí fu tolto via, né ancora è stato rimurato. volendo forse la fortuna mostrarci che non solo
gl’influssi de’ fati possono in vita, ma ancora nelle memorie dopo la morte, ancora che a dispetto suo siano
per vivere e l’opere sue e questi miei scritti qualche tempo per tenerne memoria. basta che s’egli fu d’animo
basso nelle azzioni della vita, cercando contentarsi, piacendoli il comerzio delle donne, egli per questo non è
che nell’arte non fussi e d’ingegno elevato e speditissimo
e pratico in ogni lavoro; avendo con le opere sue, oltra
l’ornamento ch’elle fanno a’ luoghi dove elle sono, fatto
grandissimo giovamento a’ suoi artefici nella maniera,
nel disegno e nel colorito, con manco errori ch’altro pittore fiorentino, per avere inteso benissimo l’ombre et i
lumi e lo sfuggire le cose nelli scuri, dipinte con una dolcezza molto viva, oltra lo aver mostro il modo de ’l lavo-







rare in fresco, con quella unione e senza ritoccar troppo
a secco che fa parere fatto l’opera sua tutta in un medesmo giorno. onde può a gli artefici toscani star per
esemplo in ogni luogo, avendo con tal fatiche unitamente lavorato, concedendoli fra i piú celebrati ingegni, lode
grandissima et onorata palma.







properzia de’ rossi
scultrice bolognese
gran cosa è che in tutte quelle virtú et in tutti quelli
esercizii ne’ quali, in qualunche tempo, hanno voluto le
donne intromettersi con qualche studio, siano sempre
riuscite eccellentissime e piú che famose, come con una
infinità di esempli agevolmente può dimostrarsi a chi
forse non lo credesse. e certamente ognun sa quanto elleno universalmente tutte nelle cose economice vagliono, oltra che nelle cose della guerra, medesimamente si
sappia chi fu camilla, arpalice, valasca, tomiri, pantasilea, molpadia, orizia, antiope, ippolita, semiramide,
zenobia; chi finalmente fulvia di marcantonio che, come dice dione istorico, tante volte s’armò per defender
il marito e se medesima. ma nella poesia ancora sono
state maravigliosissime: come raconta pausania, corinna
fu molto celebre nel versificare, et eustazio, nel catalogo
delle navi d’omero, fa menzione di safo, onoratissima
giovane; il medesimo fa eusebio nel libro de i tempi; la
quale invero se ben fu donna, ella fu però tale che superò di gran lunga tutti gli eccellenti scrittori di quella
età. e varone loda anch’egli fuor di modo, ma meritamente, erinna che con trecento versi s’oppose alla gloriosa fama del primo lume della grecia, e con un suo
piccol volume, chiamato elecate, equiperò la numerosa
iliade del grand’omero. aristofane celebra carissena,
nella medesima professione, per dottissima et eccellentissima femmina; e similmente teano, merone, polla,
elpe, cornificia e telisilla, alla quale fu posta nel tempio di venere, per meraviglia delle sue tante virtú, una
bellissima statua. e per lassar tant’altre versificatrici,
non leggiamo noi che arete nelle difficultà di filosofia fu
maestra del dotto aristippo? e lastenia et assiotea discepole del divinissimo platone? e nell’arte oratoria







sempronia et ortensia, femmine romane, furono molto
famose. nella grammatica, agallide (come dice ateneo)
fu rarissima, e nel predir delle cose future, o diasi questo
all’astrologia o alla magica, basta che temi e cassandra
e manto ebbero ne’ tempi loro grandissimo nome. come ancora iside e cerere nelle necessità dell’agricultura,
et in tutte le scienzie universalmente, le figliuole di tespio. ma certo in nessun’altra età s’è ciò meglio potuto
conoscere che nella nostra, dove le donne hanno acquistato grandissima fama, non solamente nello studio delle
lettere, com’ha fatto la s<ignora> vittoria del vasto, la
s<ignora> veronica gambara, la s<ignora> caterina
anguisola, la schioppa, la nugarola e cent’altre, sí nella
volgare, come nella latina e nella greca lingua, dottissime, ma eziandio in tutte l’altre facultà. né si son vergognate, quasi per torci il vanto della superiorità, di mettersi con le tenere e bianchissime mani nelle cose
meccaniche e fra la ruvidezza de’ marmi e l’asprezza del
ferro, per conseguir il desiderio loro e riportarsene fama, come fece nei nostri dí la properzia de’ rossi da bologna, giovane virtuosa, non solamente nelle cose di casa, come l’altre, ma in infinite scienzie che non che le
donne, ma tutti gli uomini l’ebbero invidia. costei fu del
corpo bellissima e sonò e cantò ne i suoi tempi meglio
che femmina della sua città. e perciò ch’era di capriccioso e destrissimo ingegno, si mise ad intagliar noccioli
di pesche, i quali sí bene e con tanta pazienzia lavorò,
che fu cosa singulare e maravigliosa il vederli, non solamente per la sottilità del lavoro, ma per la sveltezza delle
figurine che in quegli faceva e per la delicatissima maniera del compartirle. e certamente era un miracolo veder in su un nocciolo cosí piccolo tutta la passione di
cristo, fatta con bellissimo intaglio, con una infinità di
persone, oltra i crucifissori e gli apostoli. questa cosa le
diede animo, dovendosi far l’ornamento delle tre porte
della prima facciata di san petronio, tutta a figure di







marmo, che ella per mezzo del marito, chiedesse a gli
operai una parte di quel lavoro, i quali di ciò furon contentissimi, ogni volta ch’ella facesse veder loro qualche
opera di marmo condotta di sua mano. onde ella subito
fece al conte alessandro de’ peppoli un ritratto di finissimo marmo, dov’era il conte guido suo padre di naturale. la qual cosa piacque infinitamente, non solo a coloro, ma a tutta quella città, e perciò gli operai non
mancarono di allogarle una parte di quel lavoro. nel
quale ella finí, con grandissima maraviglia di tutta bologna, un leggiadrissimo quadro, dove (percioché in quel
tempo la misera donna era innamoratissima d’un bel
giovane, il quale pareva che poco di lei si curasse) fece la
moglie del maestro di casa di faraone che, innamoratosi
di iosep, quasi disperata del tanto pregarlo, a l’ultimo
gli toglie la veste d’attorno con una donnesca grazia e
piú che mirabile. fu questa opera da tutti riputata bellissima et a·llei di gran sodisfazzione, parendole con
questa figura del vecchio testamento avere isfogato in
parte l’ardentissima sua passione. né volse far altro mai
per conto di detta fabbrica, né fu persona che non la
pregasse ch’ella seguitar volesse, eccetto maestro amico, che per l’invidia sempre la sconfortò e sempre ne
disse male a gli operai, e fece tanto il maligno, che il suo
lavoro le fu pagato un vilissimo prezzo. fece ancor ella
due agnoli di grandissimo rilievo e di bella proporzione,
ch’oggi si veggono, contra la sua voglia però, nella medesima fabbrica. all’ultimo costei si diede ad intagliar
stampe di rame e ciò fece fuor d’ogni biasimo e con
grandissima lode. finalmente alla povera innamorata
giovane ogni cosa riuscí perfettissimamente, eccetto il
suo infelicissimo amore.
andò la fama di cosí nobile et elevato ingegno per
tutt’italia, et all’ultimo pervenne a gli orecchi di papa
clemente vii, il quale, subito che coronato ebbe l’imperatore in bologna, domandato di lei, trovò la misera







donna esser morta quella medesima settimana et esser
stata sepolta nello spedale della morte, che cosí s’era lasciata per ultimo suo testamento.
onde al papa, ch’era volunteroso di vederla, spiacque
grandissimamente la morte di quella, ma molto piú a’
suoi cittadini, li quali, mentre ella visse, la tennero per
un grandissimo miracolo della natura ne i nostri tempi.
e per onorarla pure di qualche memoria, le fu posto
alla sepultura il seguente epitaffio:
si qvantvm natvrae artiqve propertia, tantvm
fortvnae debeat mvneribvsqve virvm,
qvae nvnc mersa iacet tenebris ingloria, lavde
aeqvasset celebres marmoris artifices.
attamen ingenio vivido qvod posset et arte,
foeminea ostendvnt marmora scvlpta manv.







alfonso lombardi
ferrarese scultore
egli non è dubbio alcuno, nelle persone sapute, che la
eccellenza del far loro non sia tenuta qualche tempo
ascosa e dalla fortuna abbattuta, ma il tempo fa talora
venire a luce la verità insieme con la virtú che delle fatiche passate e di quelle che vengono, gli remunera con
onore, e son quegli che valenti e maravigliosi fra gli artefici nostri teniamo. percioché è necessario in ogni professione, che la povertà negli animi nobili combatta di
continuo, e massimamente ne gli anni che il fiore della
giovanezza di coloro che studiano fa deviare, o per cagione d’amore o per altri piaceri, che lo animo dilettano
e la dolcezza della figura pascono. le quali dolcezze,
passato la prima scorza, piú oltre al buono non penetrano, ma in amaritudine si convertono. non fanno già cosí
le virtú che si imparano, le quali, di continuo in quelle
operando, ti pongono in cielo e per l’ambizione della fama e della gloria in sublime et onorato grado vivo e morto ti mantengono. questo lo provò alfonso ferrarese
nella sua giovanezza, che di stucchi di cera fece ritratti
di naturale infinitissimi in medagliette piccole; et in tai
cose sí raro et eccellente fu tenuto, che continuando in
quello a luce fuor di ferrara sua patria in bologna pervenne. nella quale fece in san michele in bosco la sepoltura di ramazzotto onde acquistò grandissimo nome. fece similmente in quella città alcune storiette di
marmo, di mezzo rilievo all’arca di san domenico, nella
predella dello altare, le quali grandissima riputazione gli
diedero. perché continuando fece alcune altre storiette
per la porta di san petronio, a man sinistra all’entrare di
chiesa, con una resuressione di cristo lavorata di marmo. ma quello ch’a’ bolognesi fu grato e gli donò nome
d’eccellente, fu una opera di mistura, d’uno stucco mol-







to forte, nel quale fece la morte di nostra donna, con
gli apostoli in figure tonde e col giudeo che lascia appiccate le mani al cataletto della madonna; la quale opera si vede nello spedal della morte, su la piazza di san
petronio, nella stanza di sopra. certamente in questa
opera alfonso talmente lavorò con amore e con diligenza, che non manco fama e nome per questa s’acquistò
che per le medaglie s’avesse procacciato. di questo medesimo stucco si veggono ancora di suo alcune cose a
castel bolognese, et alcune a cesena nella compagnia
di san giovanni. sono in bologna molte altre cose sue,
smarrite in piú persone, per essersi egli dilettato far cose
di cera di stucco e di terra, piú che di marmo. atteso che
alfonso, uscito fuora d’una certa sua età, sendo assai
bello di persona e d’aspetto gioviale, esercitò l’arte piú
per delicatezza che per iscarpellar sassi. e soleva sí adornare la persona sua d’ornamenti d’oro e d’altre frascherie, che piú tosto aveva l’animo inchinato alla corte,
ch’alle fatiche della scultura. con ciò sia che, invaghito
di se medesimo, usò termini poco convenienti a virtuoso
et artefice, sí come a certe nozze che faceva un conte
una sera trovandosi alfonso, et avendo fatto all’amore
con una grandissima gentil donna, fu per aventura da lei
levato al ballo della torcia; per il che aggirandosi egli e
vinto da smania d’amore, guardò con occhi pieni di dolcezza verso la sua donna sospirando, e disse in voce tutto tremante: «s’amor non è, che dunque è quel ch’io
sento?» laonde volendoli quella donna, che accortissima era, mostrar l’error suo, gli rispose: «e’ sarà qualche
pidocchio». onde di questo motto s’empié tutta bologna, et egli sempre ne rimase scornato. e veramente se
alfonso alle fatiche dell’arte e non alle vanità del mondo
avesse dato opera, averebbe senza dubbio fatto cose di
infinita maraviglia. perché se ciò faceva non esercitando,
molto meglio fatte l’avrebbe s’essercitato si fosse.
venne in questo tempo l’imperator carlo v a bolo-







gna, perché tiziano da cador, pittore eccellentissimo,
venne a ritrarre sua maestà; onde ebbe alfonso
anch’egli via d’entrare per mezzo di tiziano, e di rilievo
cominciò un ritratto quanto il vivo di quegli stucchi. e
tanto con grazia espresse la effigie di quello, che oltre il
nome che in quella cosa acquistò, de’ mille scudi che
l’imperatore donò a tiziano, esso n’ebbe in sua parte
cinquecento. la quale riputazione et opera lo fece molto
grato al cardinale ippolito de’ medici, il quale con ogni
instanza lo condusse a roma; e quivi dimorando ebbe
tutti i favori che e’ volse da quel signore, il quale aveva
allora in casa sua infinità di pittori e scultori e d’altri virtuosi. laonde egli in grandissima aspettazione era tenuto. fece di marmo e ritrasse da una testa antica vitellio
imperatore, e la condusse perfettamente. la qual cosa
gli confermò il nome e gli accrebbe grado con quel signore et insieme con tutta roma. fece ancora una testa
di marmo bellissima, nella quale di naturale ritrasse papa clemente vii, e grandissimi doni per quella ricevette, et ancora un giuliano de’ medici, padre del cardinale, che non fu finita. le quali furono vendute a roma e
da me comperate a requisizione del magnifico ottaviano de’ medici con altre pitture; et oggi dal duca cosimo
de’ medici sono poste nella villa di castello sopra a certe porte. venne in quel tempo la morte di papa clemente, e fu necessario far la sepoltura di leone e la sua, per
il che alfonso ebbe a far tal lavoro dal cardinale de’
medici. onde furono fatti alcuni schizzi de l’ordine da
michele agnolo buonarroti, et alfonso fece un modello
sopra quelli con figure di cera, che fu tenuto cosa bellissima; e preso danari andò a carrara per cavar marmi.
ma non andò molto, che il cardinale, partito di roma
per andare in africa, morí ad itri. onde alfonso, rimaso
in tale opra intricato, fu da que’ cardinali che erano
commissarii di tale opera ributtato, i quali furono salviati, ridolfi, pucci, cibò e gaddi; talché per il favore di







madonna lucrezia de’ salviati, fu ordinato che baccio
bandinelli scultor fiorentino facesse tale opra, per averne egli fino in vita di clemente fatto i modelli. per la
qual cosa alfonso mezzo fuor di sé, posta giú l’alterezza
si dispose ritornarsene a bologna. onde da roma partito et in fiorenza arrivato, fece riverenza al duca alessandro, e gli donò una bellissima testa di marmo, che
avea fatto per il cardinale, la quale è oggi in guarda roba
del duca cosimo. e prese assunto di ritrarre il duca, il
quale era allora in uno umore, che si fece ritrarre a orefici fiorentini e forestieri ancora. fra i quali lo ritrasse domenico di polo intagliator di ruote, francesco di girolamo da prato in medaglie, e benvenuto per le monete,
cosí di pittura giorgio vasari aretino e iacopo da puntormo, che fece un ritratto certo bellissimo. di rilievo lo
fece il danese da carrara, et altri infiniti. ma quello che
avanzò tutti fu alfonso, perché gli fu dato comodità,
poiché e’ voleva andare a bologna, che egli ne facesse
uno di marmo come il modello. perciò rimunerò il duca
alessandro alfonso, et egli a bologna se ne tornò. dove,
essendo già per la morte del cardinale poco contento e
per la perdita della sepoltura molto dolente, gli venne
un male di rogna pestifera et incurabile, che a poco a
poco l’andò consumando, finché egli condottosi già a 
anni di sua età passò di questa vita, continuamente dolendosi, con dire che la felicità di sí alto signore, con cui
la fortuna l’aveva posto, averebbe potuto chiudergli gli
occhi in quel tempo, inanzi che di sé vedesse sí miserabil
fine. morí alfonso l’anno mdxxxvi.







michele agnolo
sanese
ancora che molti perduti in aiutare altrui consumino
il tempo e da loro poche opere si piglino o conducano a
fine, non per questo quando si conosce l’animo pieno di
virtú si toglie nulla alla bontà loro, né si scema de ’l lor
valore, sí che e’ non siano eccellenti e chiari in quelle arti che elli hanno fare. perché il cielo che ha ordinato che
e’ venghin tali, ha ordinato ancora il tempo et il luogo
dove e quando debbino mostrarsi. per questa cagione
michele agnolo sanese assai tempo che lavorò, lo consumò in schiavonia, con altri maestri nella scultura, et
alla fine venuto a roma per alcun tempo vi fece il medesimo. avvenne che baldassarre perucci pittor sanese era
domestico del cardinale hincfort, creato da papa
adriano, il quale nella morte di quel pontefice, volendogli mostrare alcuna gratitudine dell’amore che sempre
gli portò della dignità da lui avuta, gli fece fare in santa
maria de anima, chiesa de’ tedeschi in roma, una sepoltura di marmo. per il che a baldassarre, come piú valente, fu data la cura del disegno per l’architettura di
detta opera che di marmo dovea farsi. il quale, come
amico di michele agnolo, gli mise animo che pigliasse
tal cosa. laonde michele agnolo inanimito prese il lavoro, e continuando tra le fatiche sue et i disegni di baldassarre e lo aiuto di molti, felicemente lo condusse. lavorò molte cose, che in tale opera sono, il tribolo
fiorentino allora giovane; le quali fra tutte furono stimate le migliori. e perché michele agnolo con sottilissima
diligenza lavorò minutamente tale opera, è tenuta perciò
de le figure, che piccole sono, lavoro molto lodato. avvenga che vi sono fra l’altre cose bellissime pietre mischie, con grandissima pulitezza lustrate, e le commettiture di tale opera con sommo amore et accuratezza







murate. laonde fu primieramente dal cardinale alle fatiche sue donato giusto et onorato premio, et obligo infinito gli portò mentre visse; atteso che questa sepoltura
non ha dato minor fama alla gratitudine del cardinale,
che alle fatiche di michele agnolo si facesse nome in vita e dopo la morte. fu posto in opera tal cosa poco dopo
la morte di adriano. né dopo molto tempo passò michele agnolo di questa all’altra vita d’età d’anni cinquanta in circa.







girolamo santacroce
napolitano
infelicità grandissima è pur quella degli ingegni divini, che mentre piú valorosamente operando s’affaticano,
importuna morte tronca in erba il filo della vita loro,
senza che il mondo possa finire di vedere i frutti maturi
della divinità che il cielo ha donato loro nell’opere che
hanno fatto, le quali, come che poche siano, fanno del
petto de gli uomini uscire infiniti sospiri, quando tanta
perfezzione in esse veggiamo, pensando pure che se
avessero fatto il giudicio fermo, e la scienza piú con pratica e con studio essercitata, e facendo questo in età giovenile, molto piú fatto avrebbono ancora, se fossero vissuti; come nel giovane girolamo santa croce veggiamo
per l’opere sue di scultura in napoli, le quali furono con
quella amorevolezza condotte e finite, che si può desiderare di vedere in un giovane che voglia di gran lunga
avanzar gli altri, che vecchi inanzi a lui di grido e di fama
abbiano tenuto il principato in una città molti anni. come ne fa vero testimonio di san giovanni carbonaro di
napoli, la cappella del marchese di vico, la quale è un
tempio tondo, partito in colonne e nicchie, e dentrovi
sepolture con intagli, molto con diligenza lavorati. èvvi
di mano d’uno spagnolo la tavola di marmo, di mezzo rilievo, quando i magi offeriscono a cristo. e girolamo vi
fece di tondo rilievo in una nicchia un san giovanni, nel
quale egli mostrò per la concorrenza non esser minore e
di animo piú securo, et in tale opera tanto con amore
operò, che salito in alto crebbe molto di grido. di maniera che in napoli essendo tenuto per iscultore maraviglioso e di tutti il migliore giovanni da nola, che già
vecchio infinitissime opere aveva lavorate per napoli,
atteso che quella città molto costuma fare di marmi lavorati le cappelle e gli ornamenti di esse, prese girola-







mo per concorrenza di esso giovanni a fare una cappella in monte oliveto di napoli, dentro la porta della
chiesa, a man manca entrando in chiesa, et un’altra ne
fece da l’altra banda giovanni da nola, de ’l medesimo
componimento che era quella. quivi fece girolamo una
nostra donna quanto il vivo, tutta tonda, che è tenuta
bellissima figura; e quella con infinita diligenza ne’ panni, mani e straforamenti di spiccare il marmo, condusse
a perfezzione tanto che veramente meritò pregio di aver
passato tutti coloro che di napoli adoperaron ferri per
lavorar di marmi. fecevi ancora un san giovanni et un
san pietro, figure molto bene intese, e con mirabil maniera lavorate e pulitissimamente finite, e similmente alcuni fanciulli che sopra vi sono. la quale opera fu cagione di levarlo al cielo con la fama, meritamente donatagli
da gli artefici e da tutti i signori neapolitani. fece oltra
ciò nella chiesa di cappella due statue grandi di tutto rilievo bellissime; poi cominciò una statua di carlo quinto
imperatore, nel suo ritorno da tunisi; e quella abbozzata e subbiata in alcuni luoghi rimase gradinata. ma la
iniqua fortuna come invidiosa della gloria di girolamo,
per mano della morte fece le sue vendette contra tanta
virtú, senza avere risguardo alcuno ch’egli vissuto non
fosse al mondo piú che xxxv anni. per che a ognuno
che lo conobbe, dolse la morte di lui, aspettandosi che sí
come egli aveva vinto i suoi compatrioti, cosí ancora
avesse a superare ogni altro artefice del mondo. e tanto
piú fu da dolere la morte di girolamo, quanto egli era
piú di modestia, d’umanità, di gentilezza e d’ingegno,
con istraordinario influsso dal cielo e dalla natura dotato. i quali ornamenti poterono tanto in lui, che coloro
che di lui ragionano, con tale affetto lo porgono, che
sempre di lingua in lingua sarà con le poche sue opere
che si veggono e con tali affetti ricordato, che e’ potrà
morto tenersi beatissimo come vivo fu stimato singulare.
le ultime sue sculture furono fatte l’anno mdxxxvii in-







sieme con la morte di lui, che fu in napoli con onoratissime essequie sepolto. e col tempo fu per lui fatto questo epitaffio:
l’empia morte schernita
da ’l santa croce in le sve statve eterne
per non farle piv eterne
tolse in vn pvnto a loro e lvi la vita.







dosso e batista
ferraresi pittori
benché il cielo desse forma pittura nelle linee e la facesse conoscere per poesia muta, non restò egli però per
tempo alcuno di congiugnere insieme la pittura e la poesia. acciò che se l’una stesse muta, l’altra ragionasse, et
il pennello con l’artifizio e co’ gesti maravigliosi mostrasse quello che gli dettasse la penna e formasse nella
pittura le invenzioni che se le convengono. e per questo
insieme col dono che a ferrara fecero i fati de la natività
del divino m<esser> lodovico ariosto, accompagnando la penna al pennello, volsero che e’ nascesse ancora il
dosso pittore ferrarese; il quale, se bene non fu sí raro
tra i pittori come lo ariosto tra’ poeti, fece pure molte
cose nella arte, che da molti sono celebrate, et in ferrara
massimamente. laonde meritò che il poeta, amico e domestico suo facesse di lui memoria onorata ne’ chiarissimi scritti suoi. di maniera che al nome del dosso diede
piú nome la penna di m<esser> lodovico universalmente, che non avevano fatto i pennelli et i colori che
dosso consumò in tutta sua vita, ventura e grazia infinita di quegli che sono da sí grandi uomini nominati. perché il valore delle dotte penne loro sforza infiniti a dar
credenza alle lode di quelli, ancora che perfettamente
non le meritano.
era il dosso ferrarese pittor molto amato dal duca
alfonso di ferrara, prima per le sue qualità nell’arte della pittura e poi per le sue piacevolezze, che molto al duca dilettavano. ebbe in lombardia titolo da tutti i pittori di fare i paesi meglio che alcuno altro che di quella
pratica operasse, o in muro o in olio o a guazzo, massimamente da poi che la maniera tedesca s’è veduta. fece
in ferrara nella chiesa catedrale una tavola con figure a
olio, tenuta assai bella, e lavorò al duca nel palazzo infi-







nite stanze insieme con un suo fratello detto batista, i
quali sempre furono nimici l’uno dello altro, ancora che
lavorassero insieme. eglino fecero di chiaro e scuro il
cortile del duca di ferrara con le storie di ercole e dipinsero una infinità d’ignudi per quelle mura. e similmente per tutta quella città lavorarono, et in muro et in
tavola molte cose dipinsero. fecero in modona nel duomo di loro mano una tavola e si condussero a trento per
il cardinale a lavorare il palazzo suo in compagnia d’altri
pittori, e quivi fecero molte cose di lor mano. furono
appresso condotti a pesero per il duca francesco maria
e particularmente <in compagnia> di girolamo genga,
del quale, avendone al presente la occasione, mi pare
mio debito fare quella menzione che alle sue rare virtú si
conviene. fu adunque costui da urbino, molto amico
del graziosissimo raffaello, et aiutato molto da lui mentre che esso girolamo fece a roma in via giulia, alla
compagnia de’ sanesi, la tavola della resurressione di
cristo, opera certo molto lodata. lavorò di poi a cesena
e vi fece una tavola giudicata cosa bellissima, et altre ancora per tutta romagna. seguitò nello esilio francesco
maria duca d’urbino, da ’l quale poi tornato in istato fu
adoperato per architettore in molte cose de ’l suo dominio. e particularmente al poggio detto la imperiale, sopra pesero, dove egli fece fare bellissime fabbriche. le
quali co’ disegni et ordini suoi furono dipinte da raffaello da ’l borgo, da francesco da furlí, da camillo
mantovano e da altri pittori come i dossi da ferrara, et
in ultimo da bronzino fiorentino. le quali opere furono
cagione che, dopo la morte del predetto duca, il suo figliuolo guidobaldo facessi fare, per ordine pure di girolamo genga la sepoltura di marmo che e’ volle fare a
suo padre, da bartolomeo ammannati da settignano, le
sculture del quale sono oggi coperte in fiorenza nella
nunziata a la cappella di san niccolò, in una sepoltuta
di marmo. il medesimo genga condusse ad urbino ba-







tista veniziano, il quale per il duca guidobaldo fece in
fresco la volta della cappella maggiore del duomo. ma
essendo vivi ciascuno di questi, e lavorando felicemente,
non mi accade piú ragionarne; e però ritornando a’ dossi, dico che e’ condussero a fine una delle dette stanze
della imperiale, la quale fu poi gittata in terra, per non
piacere al duca e rifatta da gli altri maestri che erano
quivi.
a l’ultimo fecero in faenza nel duomo al cavaliere
de’ buosi una bellissima tavola d’un cristo che disputa
nel tempio, nella quale veramente vinsero se stessi, per
la maniera nuova che usarono in quella. finalmente divenuto dosso già vecchio e non molto lavorando, ebbe
continuo dal duca alfonso emolumento e provvisione;
benché egli per un male che gli venne indebilito, in breve tempo passò di questa vita. rimase batista suo fratello che vive ancora, il quale molte cose fece dopo la morte di dosso, mantenendosi in buono stato. fu sepellito
dosso in ferrara patria sua. e la principalissima laude
sua fu il dipignere bene i paesi. fu in questi tempi medesimi il bernazzano milanese eccellentissimo per fare
paesi et erbe et animali, cosí terrestri, come volatili et acquatici; non diede molto opera alle figure, e come quello
che si trovava imperfetto, fece compagnia con cesare da
sesto, che le faceva molto bene e di buona maniera. dicesi che il bernazzano fece in un cortile a fresco certi
paesi molto belli e tanto bene imitati, che essendovi dipinto un fragoleto pieno di fragole e mature et acerbe e
fiorite, alcuni pavoni ingannati dalla falsa apparenzia di
quelle, tanto spesso tornarono a beccarle, che bucarono
la calcina dello intonaco.







giovanni antonio licinio
da pordenone
pittore
certamente la concorrenzia ne’ nostri artefici è uno
alimento che gli mantiene; e nel vero se e’ non si pigliasse per obietto di abbattere ogni studioso il suo concorrente, credo certo che i fini nostri sarebbono molto debili nella frequenzia delle continue fatiche. con ciò sia
cosa che veggiamo quegli che di ciò si dilettano rendere
le cose che fanno per prova piene d’onorate fatiche e
colme di terribilissimi capricci; onde ne segue nell’arte
la perfezzione nelle pitture, e ne gli artefici una continua
tema di biasmo, che si spera quando ciò non si fa; la
quale diminuisce di fama quei che piú la cercano, come
di continuo mentre che visse cercò giovanni antonio da
pordenone di friuli, che ebbe in vinegia grandissima
concorrenza con tiziano da cador. il quale per avere da
natura uno instinto di divinità nelle sue pitture, e con
bellissima maniera di disegno e piú di colorito lavorate,
non poté mai giovanni antonio superare la dilicatezza e
la bontà che nell’opere di tiziano si vede. et ancora che
la terribilità et un certo furore molto da pittor nuovo e
stravagante fosse nelle azzioni del pordenone, non si toglie però ch’egli non fosse in grado d’eccellenza nella
pittura egregio e spedito maestro. dicono alcuni che nel
friuli suo paese per una peste, essendo giovane giovanni antonio, si diede in contado a dipignere a fresco, e di
quella arte venne sí pratico, che in quei luoghi gli fu dato nome di maestro molto valente et espedito. per il che
lavorando egli alcune cose per lombardia pervenne a
mantova, e poco vi dimorò, che a messer paris, gentiluomo mantovano, lasciò da sé colorita in fresco una
facciata di muro, con una grazia maravigliosa, nella quale sono storie di venere, giove, marte et altre poesie.







nelle quali si vide un principio di dovere pervenire a segno di grandezza. e fra le altre invenzioni, che di bellezza in tale opera mostrò, vi fece a sommo sotto la cornice
un fregio di lettere antiche, l’altezza delle quali è un
braccio e mezzo, e fra esse un numero di fanciulli che vi
passano per entro, chi le cavalca e chi vi è sopra a sedere
e ritto, legandole in varie attitudini ch’intorno gli fanno
bellissimo ornamento, la quale opera gli acquistò in
quella città nome e fama grandissima. fu condotto in
piacenza, e da que’ gentiluomini onoratamente raccolto;
fece per essi infiniti lavori, e particularmente nella chiesa di santa maria di campagna, ove dipinse tutta la tribuna, della quale una parte ne rimase imperfetta per la
sua partita, e poi fu diligentemente finita da maestro
bernardo da vercelli. fece ancora in detta chiesa a fresco due cappelle, una di santa caterina, con istorie sue,
l’altra della natività di cristo e della solenne adorazione de i magi, cosa molto eccellente e lodata da tutti. dipinse poi nel bellissimo giardino di m<esser> barnaba
del pozzo dottore, alcuni quadri di poesia. poi lavorò similmente pur nella chiesa di campagna la tavola dell’altare di santo agostino, entrando in chiesa a man sinistra. le quali opre di lode degne infinitissimamente
ornarono quella città et egli di premii grandi e di straordinarie accoglienze ne fu remunerato. e per meglio rimeritarlo volsero que’ gentili uomini darli moglie, per
poterlo di continuo onorare e delle opre sue quella città
abbellire.
andò in vinegia, dove prima qualche operetta aveva
fatta, come a san geremia sul canal grande una facciata e nella madonna dello orto una tavola a olio, nella
quale sono molte figure; ma particularmente in un san
gio<vanni> batista si sforzò di mostrare quanto valesse.
fece ancora su ’l canale grande alla casa di certi gentiluomini molte storie a fresco, dove si vede un curzio a
cavallo in iscorto, che pare tutto tondo e di rilievo, simil-







mente un mercurio in aria, che vola, oltre all’altre ingegnose e belle particularità, che gira per ogni lato. la
quale opera fu di tanto grido e di tanta fama in quella
città, che tirò a sé gli animi di tutta vinegia, lodandolo e
magnificandolo sopra ogni altro pittore che in quella
mai lavorasse. onde per tal cagione da i soprastanti di
san rocco gli fu data a dipignere a fresco la cappella di
quella chiesa, con tutta la tribuna. e nel vero che di fierezza, di pratica, di vivacità e di terribilità, non ho mai
visto meglio che le cose da lui dipinte, né fu mai chi nel
muro con tanta prestezza lavorasse. fece in questa opera uno dio padre nella tribuna, et una infinità di fanciulli, che da esso si partono, con molte belle e variate
attitudini. per il che gli fu fatto dipignere il tabernacolo
di legno, dove si conservano le argenterie; nel quale fece
un san martino a cavallo con molti poveri che porgono
voti sotto una prospettiva, che n’acquistò grandissime
lode et accrebbe maggior nome al grado che prima teneva. onde tal cosa fu cagione che m<esser> iacopo soranzo gli divenisse amico e protettore; onde a concorrenza di tiziano gli allogarono la sala de’ pregati, nella
quale fece molti quadri di figure che scortano al di sotto
in su, che bellissime sono tenute, e similmente un fregio
di mostri marini lavorati a olio intorno a detta sala, che a
quello illustrissimo senato lo renderono molto caro; e
perciò mentre che visse dalla liberalità loro gli fu data
onorata provisione. cercava egli gareggiando sempre
mettere opere dove tiziano aveva messo le sue; per che
avendo tiziano fatto in san giovanni di rialto, un san
giovanni elemosinario che a’ poveri dona danari, pose
giovan antonio a uno altare un quadro d’un san sebastiano e san rocco et altri santi, che fu cosa bella, ma
non però tale quale è l’opera di tiziano, benché da infiniti, piú per malignità che per la verità fusse piú lodata
l’opera di gio<vanni> antonio. fece ancora nel chiostro di santo stefano in fresco molte storie, una del te-







stamento vecchio et una del nuovo, tramezzate da diverse virtú, nelle quali mostrò scorti terribili di figure, ne i
quali sempre ebbe grandissima opinione, et in ogni suo
componimento cercò ognora cose che fossero difficilissime e quelle empié et adornò meglio che nissun altro
pittore.
aveva il principe doria in genova fatto un palazzo su
la marina, et a perin del vaga pittor celebratissimo fatto
far sale, camere et anticamere a olio et a fresco, che per
la ricchezza e per la bellezza delle pitture sono maravigliosissime. e perché in quel tempo perino non frequentava molto il lavoro, acciò che per isprone e per concorrenza facesse quel che non faceva per se medesimo, fece
venire il pordenone, il quale cominciò una sala, dove lavorò un fregio di fanciulli con la sua solita maniera, i
quali votano una barca piena di cose maritime, e per tutta la stanza girando fanno bellissime attitudini. fece ancora una storia grande quando iasone chiede licenzia al
padre per andare per il vello dell’oro. ma il principe, vedendo il cambio che faceva da l’opera di perino a quella
del pordenone, licenziatolo, fece venire in suo loco domenico beccafumi sanese, eccellente e piú raro maestro
di lui. il quale per servire tanto principe non curò d’abbandonare siena sua patria, dove sono tante opere maravigliose di lui. et in tal loco fece una storia sola e non
piú perché perino condusse ogni cosa ad ultimo fine.
a giovanni antonio ritornato a vinegia fu fatto intendere come ercole duca di ferrara aveva condotto di
alamagna un numero infinito di maestri, et a quegli fatto cominciare a far panni di seta e d’oro e di filaticci e di
lana, secondo l’uso e l’animo suo che far voleva. per il
che non avendo in ferrara ottimi disegnatori di figure
(che benché vi fosse girolamo da ferrara, era piú atto a’
ritratti et a cose appartate, che a storie terribili dove bisognasse la forza dell’arte e del disegno) fu scritto con
grandissima instanza a giovanni antonio che venisse a







servire quel signore; ond’egli non meno desideroso d’acquistare fama che facultà, partí da vinegia, e nel suo
giungere a ferrara dal duca fu ricevuto con molte carezze. ma poco dopo la sua venuta, assalito da gravissimo
affanno di petto, si pose nel letto per mezzo morto, dove
aggravando poi del continuo, in tre giorni o poco piú,
senza potervisi rimediare, d’anni lvi finí il corso della
sua vita. parve ciò cosa strana al duca e similmente a gli
amici di lui. e non mancò chi per molti mesi credesse lui
di veleno esser morto. fu sepolto il corpo di giovan antonio, e della morte sua molto ne increbbe a molti, et in
vinegia specialmente. percioché giovan antonio aveva
prontezza nel dire, era amico e compagno di molti, piacevagli la musica, et ancor aveva dato opra alle littere latine. rimase suo creato pomponio da san vito del frioli, il quale ha lavorato in vinegia e lavora tuttavia.
furono le opere del pordenone lavorate nel tempo del
serenissimo andrea gritti, e morissi egli nel mdxl. costui si mostrò nella pittura sí valoroso, che le sue figure
appariscon tonde e spiccate dal muro. laonde per avere
egli dato forza, terribilità e rilievo nel dipignere, si mette
fra quelli che hanno fatto augumento alla arte e benefizio allo universale.







il rosso
pittor fiorentino
gli uomini pregiati ch’alle virtú si danno e quelle con
tutte le forze loro abracciano, sono pur qualche volta,
quando manco ciò si aspettava, esaltati et onorati eccessivamente nel cospetto di tutto il mondo; come apertamente si può vedere nelle fatiche che il rosso pittor fiorentino pose nell’arte della pittura. le quali se in roma
et in fiorenza non furono da quei che lo potevano remunerare sodisfatte, trovò egli pure in francia chi per
quelle e per esso lo riconobbe di sorte che la gloria di lui
poté spegnere la sete in ogni grado di ambizione che
possa il petto di qual si voglia artefice occupare.
né poteva egli in quello essere conseguire degnità,
onore o grado maggiore, poiché sopra un altro del suo
mestiero, da sí gran re, come è quello di francia, fu ben
visto e pregiato molto.
e nel vero i meriti di esso erano tali, che se la fortuna
gli avesse procacciato manco, ella gli avrebbe fatto torto
grandissimo. con ciò sia che il rosso era oltra la virtú,
dotato di bellissima presenza; il modo del parlar suo era
molto garbato e grave; era bonissimo musico et aveva
ottimi termini di filosofia, e quel che importava piú che
tutte l’altre sue bonissime qualità, fu che egli del continuo nelle composizioni delle figure sue era molto poetico, e nel disegno fiero e fondato, con leggiadra maniera
e terribilità di cose stravaganti, et un bellissimo compositore di figure.
nella architettura fu garbatissimo e straordinario, e
sempre per povero ch’egli fosse, fu ricco d’animo e di
grandezza.
per il che coloro che nelle fatiche della pittura terranno l’ordine che ’l rosso tenne, saranno di continuo celebrati come son l’opre sue. le quali di bravura non han-







no pari, e senza fatiche di stento son fatte, levato via da
quelle un certo tisicume e tedio, che infiniti patiscono
per fare le loro cose di niente parere qualche cosa. disegnò il rosso nella sua giovanezza al cartone di michele
agnolo, e con pochi maestri volle stare alla arte, avendo
egli una certa sua opinione contraria alle maniere di
quegli, come si vede fuor della porta a san pier gattolini di fiorenza, a marignolle, un tabernacolo lavorato a
fresco con un cristo morto, dove cominciò a mostrare
quanto egli desiderasse la maniera gagliarda e di grandezza piú de gli altri, leggiadra e maravigliosa. lavorò
sopra la porta di san sebastiano de’ servi l’arme de’
pucci con due figure che in quel tempo fece maravigliare gli artefici, aspettando di lui quello che riuscí. onde
gli crebbe l’animo talmente che, avendo egli a maestro
iacopo frate de’ servi, che attendeva alle poesie, fatto un
quadro d’una nostra donna con la testa di san giovanni evangelista mezza figura, persuaso da lui fece nel cortile de’ detti servi, allato alla storia della visitazione che
lavorò iacopo da puntormo, l’assunzione di nostra
donna, nella quale fece un cielo d’angeli tutti fanciulli
ignudi, che ballano intorno alla nostra donna accerchiati, che scortano con bellissimo andare di contorni e
con graziosissimo garbo girati per quella aria; di maniera
che se il colorito fatto da lui fosse con quella maturità di
arte con ch’egli poi crebbe col tempo, avrebbe, come di
grandezza e di buon disegno paragonò l’altre storie, di
gran lunga ancora trapassatele. fecevi gli apostoli carichi molto di panni e troppo di dovizia di essi pieni, ma
le attitudini et alcune teste sono piú che bellissime. fecegli fare lo spedalingo di santa maria nuova una tavola, la quale, vedendola abbozzata, gli parvero, come colui ch’era poco intendente di questa arte, tutti quei
santi, diavoli, avendo il rosso un costume, nelle sue bozze a olio, fare certe arie crudeli e disperate, e nel finirle
poi addolciva l’aria e riducevale al buono, per che se li







fuggí di casa e non volse la tavola, dicendo che lo aveva
giuntato. dipinse medesimamente sopra un’altra porta
l’arme di papa leone con due fanciulli, oggi guasta.
e per le case de’ cittadini si veggono piú quadri e
molti ritratti.
fece per la venuta di papa leone a fiorenza su ’l canto di bischeri uno arco bellissimo. poi lavorò al signor
di piombino una tavola con un cristo morto bellissimo,
e gli fece ancora una cappelluccia. e similmente a volterra dipinse un bellissimo deposto di croce. per che
cresciuto in pregio e fama, fece in santo spirito di fiorenza la tavola de’ dèi, la quale già avevano allogato a
raffaello da urbino, che la lasciò per le cure dell’opera
ch’aveva preso a roma, la quale il rosso lavorò con bellissima grazia e disegno e vivacità di colori. né pensi alcuno che nessuna opera abbia piú forza o mostra piú
bella di lontano di quella, la quale per la bravura nelle figure e per l’astrattezza delle attitudini, non piú usata per
gli altri, fu tenuta cosa stravagante, né gli fu molto lodata. ma poi a poco a poco hanno conosciuto i popoli la
bontà di quella, e gli hanno dato lode mirabili. fece in
san lorenzo la tavola di carlo ginori dello sponsalizio
di nostra donna, tenuto cosa bellissima.
et invero che in quella sua facilità del fare non è mai
stato chi di pratica o di destressa l’abbi potuto vincere,
né a gran lunga accostarseli.
era nel colorito sí dolce e con tanta grazia cangiava i
panni, che il diletto, che per tale arte prese, lo fé sempre
tenere lodatissimo e mirabile, come chi guarderà tale
opera conoscerà tutto questo ch’io scrivo esser verissimo. fece ancora a giovanni bandini un quadro di alcuni ignudi bellissimi, storia di mosè quando egli amazza
lo egizzio, nel quale erano cose lodatissime; e credo che
in francia fosse mandato. similmente un altro ne fece a
giovanni cavalcanti, che andò in inghilterra, quando
iacob piglia ’l bere da quelle donne alla fonte, che fu te-







nuto divino, atteso che vi erano ignudi e femmine lavorate con somma grazia, alle quali egli di continuo si dilettò far pannicini sottili, acconciature di capo con trecce et abbigliamenti per il dosso.
stava il rosso, quando questa opra faceva, nel borgo
de’ tintori, che risponde con le stanze ne gli orti de’ frati di santa croce, e si pigliava piacere d’un bertuccione,
il quale aveva spirto piú d’uomo che di animale; per la
qual cosa carissimo se lo teneva e come se medesimo
l’amava, e perciò ch’egli aveva uno intelletto maraviglioso, gli faceva fare di molti servigi. avvenne che questo
animale s’innamorò di un suo garzone, chiamato batistino, il quale era di bellissimo aspetto, et indovinava tutto
quel che dir voleva, a i cenni, che ’l suo batistin gli faceva. per il che, sendo da la banda delle stanze di dietro,
che nell’orto de’ frati rispondevano, una pergola del
guardiano piena di uve grossissime sancolombane, quei
giovani mandavano giú il bertuccione per quella che
dalla finestra era lontana, e con la fune su tiravano lo
animale con le mani piene d’uve. il guardiano, trovando
scaricarsi la pergola e non sapendo da chi, dubitando
de’ topi, mise lo aguato a essa e, visto che il bertuccione
del rosso giú scendeva, tutto s’accese d’ira, e presa una
pertica per bastonarlo, si recò verso lui a due mani, in
attitudine a gambe larghe. il bertuccione, visto che se
saliva ne toccherebbe, e se stava fermo il medesimo, cominciò salticchiando a ruinargli la pergola, e fatto animo
di volersi gettare addosso il frate, con ambedue le mani
prese l’ultime traverse che cingevano la pergola; et in un
tempo il frate mena la pertica, e ’l bertuccione scuote la
pergola per la paura, di sorte e con tal forza, che fece
uscire delle buche le pertiche e le canne: onde la pergola
e ’l bertuccione ruinarono addosso a ’l frate, il quale gridava misericordia, fu da batistino e da gli altri tirata la
fune, et il bertuccion salvo rimesso in cammera. discostatosi il guardiano et a un suo terrazzo fattosi, disse co-







se fuor della messa; e con cólora e malo animo se n’andò
allo uffizio de gli otto, magistrato in fiorenza molto temuto.
quivi posta la sua querela e mandato per il rosso, fu
per motteggio condannato il bertuccione a dovere un
contrapeso tenere al culo, acciò che non potesse saltare
come prima soleva su per le pergole.
cosí il rosso fatto un rullo che girava con un ferro,
quello gli teneva, acciò che per casa potesse andare, ma
non saltare per le altrui come prima faceva. perché vistosi a tal supplicio condennato, il bertuccione parve
che s’indovinasse il frate essere stato di ciò cagione, onde ogni dí s’essercitava saltando di passo in passo con le
gambe e tenendo con le mani il contrapeso, e cosí posandosi spesso al suo disegno pervenne.
perché, sendo un dí sciolto per casa, saltò appoco appoco di tetto in tetto, su l’ora che il guardiano era a cantar il vespro, e pervenne sopra il tetto della camera sua.
quivi, lasciato andare il contrapeso, vi fece per mezza
ora un sí amorevole ballo, che né tegolo né coppo vi restò che non rompesse. e tornatosi in casa, si sentí fra tre
dí per una pioggia le querele del priore.
avendo il rosso finito l’opere sue, con batistino e ’l
bertuccione s’inviò a roma, et essendo in grandissima
aspettazione, l’opre sue infinitamente erono desiderate,
essendosi veduti alcuni disegni fatti per lui, i quali erano
tenuti maravigliosi, atteso che il rosso divinissimamente
e con gran pulitezza disegnava.
quivi fece nella pace sopra le cose di raffaello una
opra, della quale non dipinse mai peggio a’ suoi giorni,
né posso imaginare onde ciò procedesse, se non ch’egli
gonfio di vana gloria di se stesso, niente stimava le cose
d’altri: per che gli avvenne che, ciò poco apprezzando,
la sua fu poi meno stimata.
in questo tempo fece al vescovo tornabuoni amico
suo un quadro d’un cristo morto, sostenuto da due an-







geli, che oggi è appresso monsignor della casa, il quale
fu una bellissima impresa. fece al baviera, in disegni di
stampe, tutti gli dèi, intagliati poi da iacopo caraglio alcune, quando saturno si muta in cavallo, e quando plutone rapisce proserpina. lavorò una bozza della decollazione di san gio<vanni> batista, che oggi è in una
chiesiuola su la piazza de’ salviati in roma. successe in
quel tempo il sacco di roma, dove il povero rosso fu
fatto prigione de’ tedeschi e molto male trattato. percioché oltra lo spoliarlo de’ vestimenti, scalzo e senza
nulla in testa, gli fecero portare addosso pesi, e sgombrare quasi tutta la bottega d’un pizzicagnuolo. per il
che da quelli mal condotto, si condusse appena in perugia, dove da domenico di paris pittore fu molto accarezzato e rivestito; et egli disegnò per lui un cartone di
una tavola de’ magi, il quale appresso lui si vede, cosa
bellissima. né molto restò in tal luogo, intendendo ch’al
borgo era venuto il vescovo de’ tornabuoni, fuggito
egli ancora dal sacco, e si trasferí quivi.
era in quel tempo al borgo raffaello da colle pittore,
creato di giulio romano, che nella sua patria aveva preso a fare, per santa croce, compagnia di battuti, una tavola per poco prezzo, de la quale come amorevole si
spogliò e la diede al rosso, acciò che in quella città rimanesse qualche reliquia di suo. per il che la compagnia
si risentí, ma il vescovo gli fece molte comodità. mentre
che il rosso lavorava questa tavola prese nome, et in
quel luogo ne fu tenuto gran conto, e la tavola messa in
opera in santa croce, nella quale fece un deposto di
croce, il quale è cosa molto rara e bella, per avere osservato ne’ colori un certo che tenebroso per le eclisse che
fu nella morte di cristo, per essere stata lavorata con
grandissima diligenza. gli fu fatto in città di castello allogazione di una tavola, la quale volendo lavorare mentre che s’ingessava, le ruinò un tetto addosso che la infranse tutta.







vennegli un mal di febbre sí bestiale, che ne fu quasi
per morire: per il che di castello si fé portare al borgo.
seguitando quel male con la quartana, si trasferí poi a
la pieve a santo stefano a pigliare aria, et ultimamente
in arezzo, dove fu tenuto in casa da benedetto spadari.
stando egli a’ suoi servigi operò il mezzo di gio<vanni> antonio lappoli aretino e di quanti amici e parenti
essi avevano, acciò che egli facesse alla madonna delle
lagrime una volta, allogata già a niccolò soggi pittore.
e perché tal memoria si lasciasse in quella città, gliele allogarono per prezzo di trecento scudi d’oro. onde il
rosso cominciò cartoni in una stanza che gli avevano
consegnata in un luogo detto murello, e quivi ne finí
quattro. in uno fece i primi parenti legati allo albero del
peccato, e la nostra donna che cava loro il peccato di
bocca, figurato per quel pomo, e sotto i piedi il serpente, e nella aria, volendo figurare ch’era vestita del sole e
de la luna, fece febo e diana ignudi.
nell’altra fece quando l’arca federis è portata da mosè, figurata per la nostra donna che le virtú la cingono.
in un’altra il trono di salomone, a cui i voti si porgono, somigliata pur per lei, significando quei che ricorrono a lei per ritrarne aiuto e grazia, con altre bizzarrissime fantasie, che dal pellegrino e bello ingegno di
m<esser> giovan pollastra canonico aretino et amico
del rosso furono trovate. la quale opera egli cosí ordinando, non restava però per sua cortesia di far del continuo disegni a tutti coloro che di arezzo e di fuori, o per
pitture o per fabbriche, n’avevano bisogno. entrò mallevadore di questa opera gio<vanni> antonio lappoli
aretino et amico suo fidatissimo, che con ogni modo di
servitú gli usò termini di amorevolezza. avvenne l’anno
mdxxx, essendo l’assedio intorno a fiorenza, et essendo
gli aretini per la poca prudenza di papo de gli altoviti
rimasi in libertà, essi combatterono la cittadella e la
mandarono a terra. e perché que’ popoli mal volentieri







vedevano i fiorentini, il rosso non si volle fidar di essi, e
se n’andò al borgo san sepolcro, lasciando i cartoni et i
disegni dell’opera serrati in cittadella: perché quelli che
a castello gli aveva<n> allogato la tavola, volsero che la
finisse; e per il male che avea avuto a castello, non volle
ritornarvi, e cosí al borgo finí la tavola loro. né mai a essi volse dare allegrezza di poterla vedere: dove figurò un
popolo et un cristo in aria adorato da quattro figure, e
quivi fece mori, zingani e le piú strane cose del mondo; e
da le figure in fuori, che di bontà son perfette, il componimento attende a ogni altra cosa, che all’animo di coloro che gli chiesero tale pittura. in quel medesimo tempo
che tal cosa faceva, disotterrò de’ morti nel vescovado,
ove stava, e fece una bellissima notomia. e nel vero il
rosso era studiosissimo nell’arte, né passava mai giorno
che qualche ignudo non disegnasse di naturale.
gli era già venuto capriccio volere finire la sua vita in
francia e levarsi da questa miseria e povertà, perché lavorando gli uomini in toscana e ne’ paesi dove e’ sono
nati, si mantengono sempre poveri. ma per meglio comparire fra que’ barbari, cercò farsi insegnare la lingua latina, la quale imparò benissimo. or avvenne un giovedí
santo, quando si dicono gli uffici la sera, che, avendo
egli un giovanetto aretino suo creato, che con un moccolo acceso e con la pece greca faceva alcune vampe di
fuoco nelle tenebre, ne fu sgridato da preti e fattogli male. per il che il rosso, che sedeva, vedendo un prete che
lo batteva, si levò in piede verso il prete. né sapendo alcuno chi si fosse, si mise la chiesa a romore, e contra il
rosso trassero alcune spade ignude. onde egli datosi a
fuggire fu tanto destro, che si ricoverò nelle stanze sue
senza che nessuno lo potesse giungere, tenendosi in ciò
vituperatissimo. per la qual cosa, finita la tavola di castello, non curò piú del lavoro d’arezzo, né del danno
ch’e’ faceva a gio<vanni> antonio, avendo egli avuto
piú di cento cinquanta ducati; ma si partí di notte, e fac-







cendo la via di pesaro, arrivò a vinegia, dove da m<esser> pietro aretino trattenuto, gli disegnò una carta che
si stampa, quando marte dorme con venere e gli amori
e le grazie lo spogliano e gli traggono la corazza. cosí di
quivi partito, arrivò in francia a parigi, dove con favor
grande della nazione fece al re due quadri d’un bacco e
d’una venere, che sono posti in fontanableò nella galleria del re, ch’a lui parvero miracolosi, e piú parve la presenza del rosso, tal che lo giudicò (sentendo il suo procedere di parole) degno d’ogni beneficio e lo constituí
sopra gli ornamenti di tal fabbriche, e gli donò un canonicato della santa cappella della madonna di parigi. e
cosí continuando i servigi di tanto re, fece stanze tutte di
stucchi lavorate in quel luogo, con storie assai et ordini
di camini e porte fantastiche. e nel vero il rosso era in
ciò miracoloso. per il che gli furono donati altri benefici,
talché egli aveva da la liberalità di quel re mille scudi
d’entrata e le provisioni dell’opera, ch’erano grossissime. fece ancora un cartone per fare una tavola alla congregazione del capitolo, dove era canonico, et infinitissimi altri, de i quali non accade far memoria. basta che
egli non piú da pittore, ma da principe vivendo, teneva
servitori assai e cavalcature, e si trovava fornito di bellissime tappezzerie e d’argenti.
avvenne sí, come vuole l’invidiosa fortuna, che non
lascia mai lungo tempo in alto grado chi dalle felicità di
essa è esaltato, che praticando seco francesco di pellegrino fiorentino, il quale della pittura si dilettava et amicissimo e suo domestico continuo era, furono in questo
tempo rubati alcune centinaia di scudi al rosso; il quale
non avendo sospetto di altri che di francesco, lo fece pigliare dalla corte e con esamine rigorose stringerlo molto. ma colui che innocente si trovava, non confessando
altro che il vero, finalmente fu relassato, et acceso di giusto sdegno contra il rosso, fu sforzato a risentirsi de ’l
vituperosissimo carico che da lui gli era stato apposto.







mosseli dunque un piato di ingiuria, e lo strinse di tal
maniera, che il rosso non si potendo aiutare stava mesto
e doloroso, parendogli di continuo avere vituperato e
l’amico et il proprio onore. e che se egli si disdiceva o
teneva altri vituperosi ordini, si dichiarava da se medesimo per cattivo uomo. laonde fatto deliberazione piú tosto da se stesso morire, che sopportare ingiurie per mano d’altrui, prese questo modo. un giorno che il re si
trovava a fontanableò mandò egli un contadino a parigi
per certo venenosissimo liquore, mostrando volerlo per
far colori o vernici. et era tanta la malignità di quello,
che al contadino stesso, il quale nello arrecarlo tenne
sempre il dito grosso sopra la bocca della ampolla, diligentissimamente turata con la cera, fu nientedimanco
dalla mortifera virtú del liquore consumato e quasi mangiato tutto quel dito. et il rosso che era sanissimo, preso
questa cosa dopo mangiare in poche ore finí il corso della sua vita. e guadagnossi questi epitaffii:
d<atvr> m<ori>
roscio florentino pictori tvm inventione ac
dispositione tvm varia morvm expressione tota
italia galliaqve celeberrimo. qvi dvm poenam
talionis effvgere vellet veneno laqvevm
rependens tam magno animo qvam facinore in
gallia miserrime periit. virtvs et desperatio
florentiae hoc monvmentvm erexere.
l’ombra del rosso e qvi; la francia ha l’ossa;
la fama il mondo copre; il ciel risponde
a chi per le belle opre il chiama; donde
non passa l’alma sva la inferna fossa.

la qual nuova sendo portata al re, senza fine gli dispiacque, e de ’l rosso gli dolse molto. e perché l’opera
non patisse fece seguitare a francesco primaticcio bolo-







gnese, che gli aveva lavorato molte stanze, al quale come
al rosso donò in quel tempo una abbazia. successe la
infelice morte del rosso l’anno mdxxxxi, il quale per
avere arricchito l’arte nel disegno e mostro a gli altri che
dopo lui son venuti, quanto accompagni nella dote
dell’arte un vago e netto e bel disegnatore e quello che
acquista presso un principe l’essere universale, è cagione
che gli ingegni moderni lo vanno ora in molte parti imitando; onde, sendo cagione di tanto benefizio, merita lode per la fama nell’opere e per tale esempio nell’arte.







giovanni antonio sogliani
pittore fiorentino
spesse volte veggiamo nelle scienze delle lettere e nelle arti ingegnose manuali, quelli che sono maninconici
essere piú assidui a gli studii, e con frequentazione
d’una certa pazienzia sopportar meglio i pesi delle fatiche. e rari sono coloro che abbino tale umore, che in tal
professione non rieschino ancora eccellenti; come fece
giovanni antonio sogliani pittor fiorentino, il quale,
nel vederlo, pareva il freddo e la maninconia del mondo.
e poté quello umor talmente in lui, che da le cose
dell’arte in fuori, pochi altri pensieri si dava, eccetto che
delle cure familiari, nelle quali egli sopportava grandissima passione, quantunque avesse assai onesto modo da
ripararsi. stette in sua gioventú con lorenzo di credi
all’arte della pittura, e con esso lui visse con tanta diligenzia osservandolo sempre, che veramente divenne bonissimo pittore e mostrò in ogni sua azzione di essergli
fidelissimo discepolo, come fece conoscere nelle sue prime pitture nella chiesa dell’osservanza su ’l poggio di
san miniato. nella quale fece una tavola di ritratto, simile a quella che lorenzo aveva fatta nelle monache di
santa chiara, dentrovi la natività di cristo, non manco
buona che quella di lorenzo. cosí in un pilastro, che in
chiesa di san michele in orto si vede, per l’arte de’ vinattieri, un san martino a olio, figurato da vescovo, il
quale gli diede nome di bonissimo maestro. ebbe giovanni antonio di continuo in venerazione l’opere e la
maniera di fra’ bartolomeo di san marco, e fortemente a
esse cercò nel colorito d’accostarsi. fece per madonna
alfonsina, moglie di piero de’ medici, una tavola posta
nella chiesa di camaldoli di fiorenza, dentrovi santo
arcadio crocifisso et altri martiri con le croci in braccio,
e due ginocchioni; nella quale sono alcuni fanciulli che







portano loro le palme, che di colorito sono bellissimi e
di grazia. fece molti quadri per le case de’ cittadini, et
ancora dipinse a taddeo taddei un crocifisso con due
figure su ’l canto della casa loro a fresco in un tabernacolo. lavorò nel refettorio della badia di fiorenza un
crocifisso et altre figure a fresco, e dipinse in san girolamo, san francesco e santa lisabetta di quello ordine,
regina di ungheria. fece alla compagnia del ceppo un
segno da portare a processione, nel quale dipinse la visitazione di nostra donna e san niccolò. lavorò una
tavola a san iacopo sopra arno, dentrovi la trinità con
infiniti angeli, e da basso santa maria maddalena e santa caterina con san iacopo apostolo; tutte di bonissimo
colorito tirate e con diligenzia finite. nel castello d’anghiari fece a olio un cenacolo di cristo con xii apostoli,
di grandezza quanto il vivo, et insieme la lavazione de’
piedi fatta loro da cristo; la quale opera in quel paese è
tenuta in gran venerazione. lavorò alla osservanza ancora, dove e’ fece l’altra tavola, due figure per farvi la tavola poi, che fu san giovanni e santo antonio da padova.
avvenne che l’opera di pisa destinò fare al coro alcuni quadri che trattassero de le figure del sacramento,
dove giovanni antonio fece il sacrificio di noè dopo il
diluvio, che fu tenuto cosa lodata e bella. similmente vi
fece poi quel di caino e quel di abel. ne seguitò in concorrenza domenico beccafumi da siena, perché mirabilissimi piú di questi di disegno e d’invenzione gli fece.
simile i quattro evangelisti, con altri del soddoma da
vercelli e d’altri pittori men buoni. fece ancora per la
chiesa quattro tavole, dove mostrò diligenza et amore,
per le quali in concorrenza ne fecero fare di miglioramento una a domenico sanese sopradetto e due ne condusse giorgio vasari aretino, ch’a principio dell’entrata
delle quattro porte fece. perch’egli nel convento de’ frati di san marco fece ancora in fresco un cenacolo di fra-







ti, ch’è quando san domenico si mette a tavola, e senza
che vi sia pane, fatta l’orazione vengono due angeli in
terra che ne portano loro. e sopra vi fece un crocifisso
con l’arcivescovo santo antonino ginocchioni e santa
caterina sanese di quello ordine, veramente pittura con
molta diligenzia e con pulitezza lavorata, venendo questo da la pazienzia e da l’amore che portò a tale arte. fece ancora a giovanni serristori una tavola della concezzione di nostra donna, quando agostino, ambruogio e
bernardo disputano de ’l peccato originale sopra il corpo del morto adamo, dove figurò angeli e fanciulli, con
infiniti motti a proposito di quella; la quale imperfetta
rimase nella morte di giovanni, et egli all’ultimo della
sua vita la finí e la consegnò a m<esser> alamanno salviati, erede delle cose di giovanni. pose in essa bellissime fatiche e massimamente in alcune teste di vecchi, le
quali non potrebbono star meglio.
fece giovanni antonio molte altre cose, le quali andorono in francia et in diversi paesi, e non accade farne
menzione, essendosi ragionato de le principali opere
sue. fu persona che viveva con religione e, di continuo
a’ fatti suoi badando, non diede mai né noia né impaccio
a veruno. perché egli stanco dell’arte e mal complessionato, né molto desideroso di far troppo, aveva per
ascendente la tardità nell’operare. era scrupolosissimo
in ogni cosa, e se avesse voluto lavorare quanto gli sarebbe stato dato, grandissime ricchezze avrebbe lasciato. perché la maniera sua molto piacque allo universale,
faccendo egli arie pietose e devote, secondo l’uso de gli
ipocriti. era già venuto alla età di lii anni, né poteva
sentir ragionare di cavare una pietra che aveva, generata
nella vesica, che ne sentiva grandissimo dolore e si veniva meno. per il che questo male lo strinse sí forte che,
non potendo piú reggere a tanto intrinseco tormento,
rese l’anima a dio l’anno mdxliiii.







girolamo da trevigi
pittore
rare volte avviene che coloro che nascono in una patria, et in quella lavorando perseverano, dalla fortuna
siano esaltati a quelle felicità che meritano le virtú loro,
dove cercandone molte, finalmente in una si vien riconosciuto, o tardi o per tempo.
e molte volte nasce che chi tardi perviene a i ristori
delle fatiche, per il tossico della morte poco tempo quelli si gode, nel medesimo modo che vedremo nella vita di
girolamo da trevigi pittore, il quale fu tenuto bonissimo maestro. e quantunque egli non avesse un grandissimo disegno, fu coloritor vago nell’olio e nel fresco, et
imitava grandemente gli andari di raffaello da urbino.
lavorò in trevigi sua patria, et in vinegia ancora fece
molte opere, e particularmente la facciata della casa di
andrea udone in fresco, e dentro nel cortile alcuni fregi
di fanciulli et una stanza di sopra. dimorò molto tempo
in bologna, et in quella lavorò molte pitture; et in san
petronio nella cappella di santo antonio da padova di
marmo, a olio, contrafece tutte le storie della vita sua,
nelle quali certamente si conosce giudizio, bontà, grazia
et una grandissima pulitezza.
fece una tavola a san salvatore di una nostra donna
che saglie i gradi con alcuni santi, cosa veramente la piú
debole che di suo si vegga in bologna. fece ancora, sopra un portone vicino alla savena dentro in bologna, un
crocifisso, la nostra donna e san giovanni, che sono
lodatissimi.
fece in san domenico di bologna una tavola a olio di
una madonna et alcuni santi, la quale è la migliore delle
cose sue, vicino al coro nel salire all’arca di san domenico, dentrovi ritratto il padrone che la fece fare.
similmente colorí un quadro al conte giovanni bati-







sta bentivogli, che aveva un cartone di mano di baldassarre sanese de la storia de’ magi: cosa che molto bene
condusse a perfezzione, ancora che vi fossero piú di cento figure. similmente sono in bologna di man d’esso
molte altre pitture, e per le case e per le chiese; et in galiera una facciata di chiaro e scuro, di sorte che in quella
città aveva fama e credito assaissimo.
andò a trento e dipinse al cardinal vecchio il suo palazzo insieme con altri pittori, di che n’acquistò grandissima fama. ritornato a bologna attese all’opere da lui
cominciate.
avvenne che per bologna si diede nome di fare una
tavola per lo spedale della morte, onde a concorrenza
furono fatti varii disegni, chi disegnati e chi coloriti.
e parendo a molti essere inanzi, chi per amicizia e chi
per merito, di dovere avere tal cosa, restò in dietro girolamo. e parendoli che gli fosse fatto ingiuria, di là a poco tempo si partí di bologna, onde la invidia altrui lo
pose in quel grado di felicità, ch’egli non pensò mai, atteso che, se passava inanzi, tale opra gl’impediva il bene
che la buona fortuna gli aveva apparecchiato. per che,
condottosi in inghilterra, da alcuni amici suoi, che lo favorivano, fu preposto al re arrigo; e giuntogli inanzi,
non piú per pittore, ma per ingegnere s’accomodò a’
servigi suoi.
quivi mostrando alcune prove d’edifici ingegnosi, cavati da altri in toscana e per italia, e quel re giudicandoli miracolosi, lo premiò con doni continui e gli ordinò
provisione di quattrocento scudi l’anno. e gli diede comodità ch’e’ fabbricasse una abitazione onorata alle spese proprie del re. per il che girolamo da una estrema calamità a una grandissima grandezza condotto, viveva
lietissimo e contento, ringraziando idio e la fortuna, che
lo aveva fatto arrivare in un paese dove gli uomini erano
sí propizii alle sue virtú.
ma perché poco doveva durargli questa insolita feli-







cità, advenne che, continuandosi la guerra tra franzesi e
gli inglesi, e girolamo provedendo a tutte le imprese de’
bastioni e delle fortificazioni per le artiglierie e ripari del
campo, un giorno faccendosi la batteria intorno alla
città di bologna in piccardia, venne un mezzo cannone
con violentissima furia, e da cavallo per mezzo lo divise.
onde in un medesimo tempo la vita e gli onori del
mondo insieme con le grandezze sue rimasero estinte,
essendo egli nella età de gli anni suoi xxxxvi, l’anno
mdxliiii. e non ci è mancato di poi chi lo abbia indotto
a parlare di se stesso in questa guisa:
pictor eram, nec eram pictorvm gloria parva,
formosasqve domos condere doctvs eram.
aere cavo, sonitv atqve ingenti emissa rvina,
igne a svlphvreo me pila transadigit.







polidoro da caravaggio
e maturino fiorentino
p<ittori>
è pur cosa di grandissimo esemplo e di averne timore
il vedere la instabilità della fortuna rotare talora di basso
in altezza alcuni, che di loro fanno maravigliosi fatti e
cose impossibili nelle virtú. perché risguardando noi i
principii loro sí deboli e tanto lontani da quelle professioni che hanno poi esercitate, e poi vedendo con poco
studio e con prestezza le opere loro mettersi in luce e tal
che non umane paiono, ma celesti, di grandissimo spavento si riempiono alcuni poveri studiosi, i quali, nelle
continue fatiche crepando, a perfezzione rare volte conducono l’opere loro. ma chi può mai sperare da la invidiosa fortuna a chi tocchi pure tanta grazia, che col nome e con l’opere sia condotto già immortale, se, quando
piú si speri che i guiderdoni delle fatiche siano remunerati, ella come pentita del bene a te fatto, contra la vita
di te congiura e ti dà la morte? e non solo si contenta
ch’ella sia ordinaria e comune, ma acerbissima e violenta, faccendo nascer casi sí terribili e sí mostruosi, che la
istessa pietà se ne fugge, la virtú s’ingiuria et i benefici
ricevuti in ingratitudine si convertono. per la qual cosa
tanto si può lodare la pittura d<e> la ventura nella virtuosa vita di polidoro, quanto dolersi de la fortuna mutata in cattiva remunerazione nella dolorosa morte di
quello. e veramente la inclinazione della natura in tale
arte per lui avuta fu sí propria e divina, che sicuramente
si può dire che e’ nascesse cosí pittore, come virgilio
nacque poeta e come veggiamo alle volte nascere certi
ingegni maravigliosi.
era polidoro da caravaggio di lombardia venuto a
roma ne’ tempi di leon x e, mentre che le logge si fabbricavano nel palazzo per ordine di raffaello da urbino,







egli portava lo schifo pien di calce a’ maestri che muravano, e fino che fu di xviii anni fece sempre quello esercizio. ma cominciando giovanni da udine a dipignerle,
e murandosi e dipignendosi, la volontà e la inclinazione
di polidoro molto volta alla pittura, non restò di far sí
ch’egli prese dimestichezza con tutti quei giovani che
erano valenti, per vedere i tratti et i modi dell’arte, e si
mise a disegnar. ma fra gli altri che furono suoi domestici, s’elesse per compagno maturino fiorentino, allora
nella cappella del papa, et alle anticaglie tenuto bonissimo disegnatore. e talmente di questa arte invaghí, che
in pochi mesi fé tanta prova del suo ingegno, che ne stupiva ogni persona che lo aveva già conosciuto in
quell’altro stato. per la qual cosa, seguitandosi le logge,
egli sí gagliardamente si esercitò con quei giovani pittori, che erano pratichi e dotti nella pittura, e sí divinamente apprese quella arte, che egli non si partí di su
quel lavoro senza portarsene la vera gloria del piú bello
e piú nobile ingegno, che fra tanti si ritrovasse. per il che
crebbe talmente lo amore di maturino a polidoro, e di
polidoro a maturino, che deliberarono, come fratelli e
veri compagni, vivere insieme e morire. e rimescolato le
volontà, i danari e l’opere, di comune concordia si misero unitamente a lavorare insieme.
e perché erano in roma pur molti, che di grado,
d’opere e di nome i coloriti loro conducevano piú vivaci
et allegri, e di favori piú degni e piú sortiti, cominciò entrargli nell’animo, avendo baldasarre sanese fatto alcune facce di case di chiaro e scuro, d’imitar quello andare
et a quelle, già venute in usanza, attendere da indi innanzi. per il che ne cominciarono una a monte cavallo
dirimpetto a san salvestro in compagnia di pellegrino
da modena, la quale diede loro animo di poter tentare
se quello dovessi essere il loro essercizio; e ne seguitarono dirimpetto alla porta del fianco di san salvatore del
lauro un’altra; e similmente fecero da la porta del fian-







co della minerva una istoria, e di sopra san rocco a ripetta un’altra, che è un fregio di mostri marini. e ne dipinsero infinite in questo principio, manco buone
dell’altre, per tutta roma, che non accade qui raccontarle per avere eglino poi in tal cosa operato meglio. laonde, inanimiti di ciò, cominciarono sí a studiare le cose
dell’antichità di roma, ch’eglino contraffacendo le cose
di marmo antiche ne’ chiari e scuri loro, non restò vaso,
statue, pili, storie né cosa intera o rotta, ch’eglino non
disegnassero e di quella non si servissero. e tanto con
frequentazione e voglia a tal cosa posero il pensiero, che
unitamente presero la maniera antica e tanto l’una simile
all’altra, che sí come gl’animi loro erano d’uno istesso
volere, cosí le mani ancora esprimevano il medesimo sapere. e benché maturino non fosse quanto polidoro
aiutato dalla natura, poté tanto l’osservanzia dello stile
nella compagnia, che l’uno e l’altro pareva il medesimo,
dove poneva ciascuno la mano, di componimenti, d’aria
e di maniera. fecero su la piazza di capranica per andare in colonna, una facciata con le virtú teologiche et un
fregio sotto le finestre, con bellissima invenzione, una
roma vestita e per la fede figurata, col calice e con
l’ostia in mano, aver prigione tutte le nazioni del mondo, e concorrere tutti i popoli a portarle i tributi, et i
turchi a l’ultima fine distrutti, saettare l’arca di macometto, conchiudendosi finalmente col detto della scrittura, che sarà uno ovile et un pastore. e nel vero eglino
d’invenzione non ebbero pari, di che ne fanno fede tutte
le cose loro, cariche di abbigliamenti, veste, calzari, strane bizzarrie, e con infinita maraviglia condotte. et ancora ne rendono testimonio le cose loro, da tutti i forestieri pittori disegnate sí di continuo, che piú utilità hanno
essi fatto all’arte della pittura, per la bella maniera che
avevano e per la bella facilità, che tutti gli altri da cimabue in qua insieme non hanno fatto. laonde si è veduto
di continuo, et ancor si vede per roma, tutti i disegnato-







ri essere piú volti alle cose di polidoro e di maturino,
che a tutte l’altre pitture moderne. fecero in borgo
nuovo una facciata di graffito, e su ’l canto della pace
un’altra di graffito similmente; e poco lontano a questa,
nella casa de gli spinoli per andare in parione, una facciata, dentrovi le lotte antiche, come si costumavano, et i
sacrificii e la morte di tarpea. vicino a torre di nona
verso il ponte sant’angelo si vede una facciata piccola
con un trionfo per camillo et un sacrificio antico figurato. nella via che camina a la imagine di ponte è una facciata bellissima con la storia di perillo, quando egli è
messo nel toro di bronzo da lui fabbricato. nella quale
si vede la forza di coloro che lo mettono in esso toro, et
il terrore di chi aspetta vedere tal morte inusitata. oltra
che vi è a sedere falari (come io credo) che comanda
con imperiosità bellissima che e’ si punisca il troppo feroce ingegno che aveva trovato crudeltà nuova per ammazzar gli uomini con maggior pena. et in questa si vede un fregio bellissimo di fanciulli figurati di bronzo, et
altre figure. sopra questa fece poi un’altra facciata di
quella casa stessa, dove è la imagine che si dice di ponte,
ove con l’ordine senatorio vestito nell’abito antico romano piú storie da loro figurate si veggono. et alla piazza della dogana allato a santo eustachio una facciata di
essi di battaglie. e dentro in chiesa, a man destra entrando, si conosce una cappellina con le figure dipinte da
polidoro. fecero ancora sopra farnese un’altra de’ cepperelli, et una facciata dietro alla minerva, nella strada
che va a’ maddaleni, dentrovi storie romane. e fra l’altre
cose belle vi si vede un fregio di fanciulli di bronzo contraffatti che trionfano, condotto con grandissima grazia
e somma bellezza. nella faccia de’ buoni auguri, vicino
alla minerva, sono alcune storie di romolo bellissime,
ciò è quando egli con lo aratro disegna il luogo per la
città, e quando gli avoltoi gli volano sopra, dove, imitando gli abiti, le cere e le persone antiche, pare veramente







che gli uomini siano quelli istessi. e nel vero che di tal
magisterio nessuno ebbe mai in questa arte né tanto disegno, né piú bella maniera, né sí gran pratica o maggior
prestezza. e ne resta ogni artefice sí maravigliato, ogni
volta che quelle vede, ch’è forza stupire che la natura
abbia in questo secolo potuto aver forza farci per tali
uomini vedere i miracoli suoi.
fecero ancora, sotto corte savella, la casa che comperò la signora gostanza, quando le sabine son rapite;
la quale istoria fa conoscere non meno la sete et il bisogno del rapirle, che la fuga e la miseria delle meschine
portate via da diversi soldati, et a cavallo et in diversi
modi. e non sono in questa sola simili advertimenti, ma
molto piú nelle istorie di muzio e d’orazio, e la fuga di
porsena re di toscana. lavorarono nel giardino di quel
dal bufalo, vicino alla fontana di trievi, storie bellissime
del fonte di parnaso, e vi fecero grottesche e figure piccole colorite. similmente nella casa del baldassino, da
santo agostino, fecero graffiti e storie, e nel cortile alcune teste d’imperadori sopra le finestre. lavorarono in
monte cavallo vicino a santa agata una facciata, dentrovi infinite e diverse storie, come quando tuzia vestale
porta da ’l tevere a ’l tempio l’acqua nel crivello, e
quando claudia tira la nave con la cintura. e cosí lo sbaraglio che fa camillo mentre che brenno pesa l’oro. e
nella altra facciata dopo il cantone, romolo et il fratello
alle poppe della lupa, e la terribilissima pugna di orazio, che mentre solo fra mille spade difende la bocca del
ponte, ha dietro a sé molte figure bellissime, che in diverse attitudini, con grandissima sollecitudine, co’ picconi tagliano il ponte. èvvi ancora muzio scevola, che
nel cospetto di porsena abbrucia la sua stessa mano che
aveva errato nello uccidere il ministro in cambio del re,
dove si conosce il disprezzo del re, il desiderio della vendetta. e dentro in quella casa fecero molti paesi. lavorarono la facciata di san pietro in vincola e le storie di







san pietro in quella con alcuni profeti grandi. e fu tanto
nota per tutto la fama di questi maestri, per l’abbondanza del lavoro, che furono cagione le publiche pitture da
loro con tanta bellezza lavorate, che meritarono lode
grandissima in vita, et infinita et eterna, per la imitazione, l’hanno avuta dopo la morte. fecero ancora su la
piazza, dove è il palazzo de’ medici, dietro a naona, una
faccia coi trionfi di paulo emilio, et infinite altre storie
romane. et a san salvestro di monte cavallo, per fra’
mariano, per casa e per il giardino alcune cosette; et in
chiesa li dipinsero la sua cappella e due storie colorite di
santa maria maddalena, nelle quali sono i macchiati de’
paesi fatti con somma grazia e discrezione, ché polidoro
veramente lavorò i paesi o macchie d’alberi e sassi meglio d’ogni pittore. et egli nell’arte è stato cagione di
quella facilità, che oggi usano gli artefici nelle cose loro.
fecero ancora molte camere e fregi nelle case di roma,
coi colori a fresco et a tempera lavorati, le quali opere
erano da essi esercitate per prova, ché mai a’ colori non
poterono dare quella bellezza, che di continuo diedero
alle cose di chiaro e scuro, o in bronzo o in terretta, come si vede ancora nella casa che era del cardinale di
volterra da torre sanguigna. nella faccia della quale fecero uno ornamento di chiaro oscuro bellissimo, e dentro alcune figure colorite, le quali sono tanto mal lavorate e condotte, che hanno deviato da ’l primo essere il
disegno buono ch’eglino avevano. e ciò tanto parve piú
strano per esservi appresso un’arme di papa leone, di
ignudi, di man di gio<van> francesco vetraio, il quale
se la morte non avesse tolto di mezzo arebbe fatto cose
grandissime. e non isgannati per questo de la folle credenza loro, fecero ancora in santo agostino di roma, allo altare de’ martelli, certi fanciulli coloriti, dove iacopo
sansovino per fine dell’opera fece una nostra donna di
marmo; i quali fanciulli non paiono di mano di persone
illustri, ma d’idioti che comincino allora quella arte. per







il che nella banda dove la tovaglia cuopre l’altare, fece
polidoro una storietta d’un cristo morto con le marie,
ch’è cosa bellissima, mostrando nel vero essere piú quella la professione loro che i colori. onde ritornati al solito loro, fecero in campo marzio due facciate bellissime:
nell’una le storie di anco marzio, e nell’altra le feste de’
saturnali celebrate in tal luogo, con tutte le bighe e quadrighe de’ cavalli ch’a gli obelischi aggirano intorno, che
sono tenute bellissime per essere elleno talmente condotte di disegno e bella maniera, che espressissimamente rappresentano quegli stessi spettacoli per i quali elle
sono dipinte. su ’l canto della chiavica, per andare a
corte savella, fecero una facciata la quale è cosa divina,
e delle belle che fecero, giudicata bellissima. perché oltra la istoria delle fanciulle che passano il tevere, abbasso vicino alla porta è un sagrifizio fatto con industria et
arte maravigliosa, per vedersi osservato quivi tutti gli instrumenti e tutti quegli antichi costumi, che a’ sagrifizii
di quella sorte si solevano osservare. vicino al popolo,
sotto san iacopo de gli incurabili, fecero una facciata
con le storie di alessandro magno che è tenuta bellissima, nella quale figurarono il nilo e ’l tebro di belvedere antichi. a san simeone fecero la facciata de’ gaddi,
ch’è cosa di maraviglia e di stupore nel considerarvi
dentro i belli e tanti e varii abiti, la infinità delle celate
antiche, de’ soccinti, de’ calzari e delle barche, ornate
con tanta leggiadria e copia d’ogni cosa, che imaginare si
possa un sofistico ingegno. quivi la memoria si carica di
una infinità di cose bellissime, e quivi si rappresentano i
modi antichi, l’effigie de’ savi e le bellissime femmine.
perché vi sono tutte le spezie de’ sacrifici antichi, come
si costumavano, e da che s’imbarca uno esercito e combatte con variatissima foggia di strumenti e di armi, lavorate con tanta grazia e condotte con tanta pratica, che
l’occhio si smarrisce nella copia di tante belle invenzioni. dirimpetto a questa è un’altra facciata minore, che di







bellezza e di copia non potria migliorare, dov’è nel fregio la storia di niobe quando si fa adorare e le genti che
portano tributi e vasi e diverse sorti di doni; le quali cose con tanta novità, leggiadria, arte, ingegno e rilievo
espresse egli in tutta questa opera, che troppo sarebbe
certo narrarne il tutto. seguitò appresso lo sdegno di
latona e la miserabile vendetta ne’ figliuoli della superbissima niobe, e che i sette maschi da febo e le sette
femmine da diana le sono amazzati, con una infinità di
figure di bronzo che non di pittura, ma di metallo paiono. e sopra altre storie lavorate con alcuni vasi d’oro
contrafatti con tante bizzarrie dentro, che occhio mortale non potrebbe imaginarsi altro, né piú bello né piú
nuovo, con alcuni elmi etrusci da rimaner confuso per la
moltiplicazione e copia di sí belle e capricciose fantasie,
ch’uscivano loro de la mente. le quali opere sono state
imitate da infiniti che lavorano in tali bizzarrie. fecero
ancora il cortile di questa casa, e similmente la loggia,
colorita di grotteschine picciole, che sono stimate divine. insomma ciò che eglino toccarono, con grazia e bellezza infinita assoluto renderono. e s’io dovessi nominare tutte le opere loro, farei un libro intero de’ fatti loro,
perché non è stanza, palazzo, giardino, né vigna, dove
non siano opere di polidoro e di maturino.
ora, mentre che roma ridendo s’abbelliva de le fatiche loro et essi aspettavano premio de i proprii sudori,
l’invidia e la fortuna mandarono a roma borbone, l’anno mdxxvii, che quella città mise a sacco. laonde fu divisa la compagnia non solo di polidoro e di maturino,
ma di tante migliaia d’amici e di parenti, ch’a un sol pane tanti anni erano stati in roma. perché maturino si
mise in fuga, né molto andò che da i disagi patiti per tal
sacco, si stima a roma ch’e’ morisse di peste, e fu sepolto in santo eustachio. polidoro verso napoli prese il
suo camino, e quivi capitando, essendo quei gentili uomini poco curiosi de le cose eccellenti di pittura, fu per







morirvisi di fame. onde egli lavorando a opere per alcuni pittori, fece in santa maria della grazia un san pietro
nella maggior cappella; e cosí aiutò in molte cose que’
pittori, piú per campare la vita che per altro. ma pure
essendo predicato le virtú sue, fece al conte di *** una
volta dipinta a tempera, con alcune facciate, ch’è tenuta
cosa bellissima. e cosí fece il cortile di chiaro e scuro al
s<ignor> *** et insieme alcune logge, le quali sono molto piene di ornamento e di bellezza, e ben lavorate. fece
ancora in santo angelo, allato alla pescheria di napoli,
una tavolina a olio, nella quale è una nostra donna et
alcuni ignudi d’anime cruciate, la quale di disegno, piú
che di colorito, è tenuta bellissima. similmente alcuni
quadri, in quella dello altar maggiore, di figure intere sole, nel medesimo modo lavorate.
avvenne che, stando egli in napoli, e veggendo poco
stimata la sua virtú, deliberò partire da coloro che piú
conto tenevano d’un cavallo che saltasse che di chi facesse con le mani le figure dipinte parer vive. per il che,
montato su le galee, si trasferí a messina, e quivi trovato
piú pietà e piú onore, si diede ad operare; e talmente lavorando di continuo prese ne’ colori buona e destra pratica. onde egli vi fece di molte opere, che sono sparse in
molti luoghi. et alla architettura attendendo, diede saggio di sé in molte cose ch’e’ fece. appresso nel ritorno di
carlo v da la vittoria di tunizi, passando egli per messina, polidoro gli fece archi triomfali bellissimi, onde
n’acquistò nome e premio infinito. laonde egli, che di
continuo ardeva di desiderio di rivedere quella roma, la
quale di continuo strugge coloro che stati ci sono molti
anni nel provare gli altri paesi, avendo ne l’ultimo fatto
una tavola d’un cristo che porta la croce, lavorata a olio,
di bontà e di colorito vaghissimo. nella quale fece un
numero di figure che accompagnano cristo a la morte,
soldati, farisei, cavagli, donne, putti et i ladroni innanzi,
col tener ferma la intenzione, come poteva essere ordi-







nata una giustizia simile: che ben pareva che la natura si
fusse sforzata a far l’ultime pruove sue in questa opera
veramente eccellentissima. dopo la quale cercò egli
molte volte svilupparsi di quel paese, ancora ch’egli ben
veduto vi fosse; ma la cagione della sua dimora era una
donna, da lui molti anni amata, che con sue dolci parole
e lusinghe lo riteneva. ma pure tanto poté in lui la volontà di rivedere roma e gli amici, che levò del banco
una buona quantità di danari ch’egli aveva, e risoluto al
tutto, deliberò partire il giorno seguente.
aveva polidoro tenuto molto tempo un garzone di
quel paese, il quale portava maggiore amore a’ danari di
polidoro che a lui, ma per averli cosí su ’l banco, non
poté mai porvi su le mani e con essi partirsi; per il che
caduto in pensiero malvagio e crudele, deliberò la notte
seguente, mentre che dormiva, con alcuni suoi congiurati amici, dargli la morte e poi partire i danari fra loro.
laonde nel primo sonno che polidoro dormiva, quegli
con una fascia lo strangolarono, e poscia gli diedero alcune ferite, tanto che lo fecero morire. e per mostrare
ch’essi non l’avessero fatto, lo portarono su la porta della donna da polidoro amata, fingendo che o parenti o altri in casa l’avessero ammazzato. diede dunque il garzone buona parte de’ danari a que’ ribaldi, che sí brutto
eccesso avevano commesso; e quindi li fece partire. la
mattina piangendo andò a casa un conte, amico del
morto maestro, e tuttavia gridava giustizia. per che molti dí si cercò tal cosa, né mai nulla ne venne a luce. ma
pure come dio volle, avendo la natura e la virtú a sdegno d’essere per mano della fortuna percosse, fecero a
uno, che interesso non ci aveva, parlare come impossibile era che altri che tal garzone l’avesse assassinato. per il
che il conte gli fece por le mani addosso, et alla tortura
messolo, senza che altro martorio gli dessero, confessò il
delitto, e fu dalla giustizia condannato alle forche, ma







prima con tanaglie affocate per la strada tormentato et
ultimamente squartato.
ma non per questo tornò la vita a polidoro, né alla
pittura si rese quello ingegno pellegrino e veloce, che
per tanti secoli non era piú stato al mondo. per il che se
allora ch’egli morí, avesse potuto morire con lui, sarebbe morta la invenzione, la grazia e la bravura nelle figure
dell’arte. felicità della natura e della virtú nel formare in
tal corpo cosí nobile spirto; et invidia et odio crudele di
cosí strana morte nel fato e nella fortuna sua, la quale, se
bene gli tolse la vita, non gli torrà per alcun tempo il nome. furono fatte l’esequie sue solennissime, e con doglia infinita di tutta messina nella chiesa catedrale datogli sepoltura l’anno mdxxxxiii. et ebbe appresso questo
epitaffio:
facil stvdio in pittvra,
arte, ingegno, fierezza e poca sorte
ebbi in vincer natvra
strana, orribile ingivsta e crvda morte.

aggiunse all’arte della pittura polidoro facilità, copia
d’abiti e stranissimi ornamenti e garbi nelle cose d’ogni
sorte, e grazia e destrezza in ogni lineamento o pittura;
arricchilla d’una universalità d’ogni sorte figure, animali, casamenti, grottesche e paesi, che da lui in qua ogni
pittore ha cercato essere in tutte queste parti universale;
onde il mondo piú l’onora cosí morto, che se si fosse
perpetuato vivo eternamente nel mondo.







bartolomeo da bagnacavallo
et altri romagnuoli pittori
certamente che il fine delle concorrenzie nelle arti,
per la ambizione della gloria, si vede il piú delle volte esser lodato. ma s’egli avviene che da superbia e da presumersi chi concorre meni alcuna volta troppa vampa di
sé, e’ si scorge in ispazio di tempo quella virtú che cerca,
in fumo e nebbia risolversi; atteso che mal può crescere
in perfezzione chi non conosce il proprio difetto, e chi
non teme l’operare altrui. però meglio si conduce ad augumento la speranza de gli studiosi timidi, che sotto colore d’onesta vita onorano l’opere de’ rari maestri, le lodano e con ogni studio quelle imitando, appoco appoco
s’avanzano di sapere, e dopo non molto tempo aguagliano i maestri e facilissimamente, se non in ogni cosa, in
qualche parte ancora gli trapassano. non fecero già cosí
bartolomeo da bagnacavallo, amico bolognese, girolamo da cotignola et innocenzio da imola, i quali maestri
e pittori in bologna quasi in un tempo fiorirono. perché
quella invidia che l’un l’altro si portarono, nutrita piú
per superbia che per gloria, li deviava da la via buona; la
quale a la eternità conduce coloro che valorosi piú per il
nome che per le gare combattono. perché fu questa cosa
cagione che a’ buoni principii che avevano, non diedero
quello ottimo fine che s’aspettava da loro. con ciò sia
che il prosumersi d’essere maestri li fece deviare da ’l
primo obietto.
era bartolomeo da bagnacavallo venuto a roma, ne’
tempi di raffaello, per aggiugnere con l’opere, dove con
l’animo gli pareva arrivare di perfezzione. e come giovane, ch’aveva fama in bologna per l’aspettazzione di lui,
fu messo a fare un lavoro nella chiesa della pace di roma, nella cappella prima a man destra entrando in chiesa, sopra la cappella di baldassar perucci sanese. ma







non gli parendo riuscire quel tanto, che di sé aveva promesso, se ne tornò a bologna. avvenne in questo tempo
che si fece ragunata de’ sopradetti in bologna, et a concorrenza l’un dell’altro, fecero in san petronio, alla cappella della nostra donna, allato alla porta della facciata
dinanzi, a man destra entrando in chiesa, ciascuno una
storia di cristo e della nostra donna, fra le quali poca
differenza di perfezzione si vede l’un da l’altro. perché
bartolomeo acquistò in tal cosa fama di avere la maniera
piú dolce e piú sicura, avvenga che ancora nella storia di
maestro amico vi sia una infinità di cose strane, per
aver figurato nella resurression di cristo armati, e quelli con attitudini torte e rannicchiate, e dalla lapida del
sepolcro, che rovina loro addosso, stiacciati di molti soldati; non dimeno per essere quella di bartolomeo piú
unita, piú fu lodata dagli artefici. il che fu cagione
ch’egli facesse poi compagnia con biagio bolognese,
persona molto piú pratica nella arte che eccellente; e lavororono in compagnia a san salvatore a’ frati scopetini, un refettorio, il quale dipinsero parte a fresco parte a
secco; dentrovi quando cristo sazia coi cinque pani e
due pesci cinque mila persone. e quivi lavororono ancora nella libreria una facciata, con la disputa di santo
agostino, nella quale fecero una prospettiva assai ragionevole. avevano questi maestri, per aver veduto l’opere
di raffaello e praticato con esso, un certo che d’un tutto, che pareva di dovere esser buono; ma nel vero non
attesero alle ingegnose particularità dell’arte, come si
debbe. e perché in bologna in quel tempo non erano altri piú perfetti di loro, erano tenuti da que’ che governavano e da’ popoli di quella città per li migliori. sono di
mano di bartolomeo sotto la volta del palagio del podestà alcuni tondi a fresco, et ancora dirimpetto al palazzo
de’ fantucci in san vitale, parrocchia in quella città,
una storia di sua mano. e ne’ servi di bologna attorno a
una tavola d’una nunziata sono alcuni santi lavorati a







fresco da innocenzio da imola, che a san michele in bosco dipinse a fresco la cappella di ramazzotto, capo di
parte in romagna, e fece infinite opere da sé et in compagnia de i sopradetti per bologna, finché d’anni lviii
finí la sua vita.
era bartolomeo molto invidiato da amico pittor bolognese, il quale fu sempre un capriccioso e pazzo cervello, come pazze e capricciose le figure di lui per tutta
italia si veggono, e particolarmente in bologna, dove dimorò il piú del tempo. e nel vero, se le fatiche che e’ fece et i disegni in tale arte fossero state durate per buona
via e non a caso, sarebbe possibile ch’egli avesse passato
infiniti che tegnamo rari et esperti. ma può tanto la
quantità del fare assai, che impossibile è che fra molte
alcuna cosa buona non si faccia. fra l’altre sue cose che
di meglio siano in bologna, fra tanta quantità, è una facciata di chiaro oscuro sulla piazza de’ marsigli, et un’altra alla porta di san mammolo. dipinse a san salvatore
un fregio, intorno la cappella maggiore, e per ogni chiesa, strada, spedale, cantone e casa, ogni cosa è di suo, o
di terretta o di colori imbrattato, cosí a roma v’ha opere, et a lucca in san friano una cappella con strane e
bizzarre fantazie. dicesi che maestro amico come persona astratta da le altre, andava per italia disegnando et
ogni cosa ritraendo, le buone e le cattive, cosí di rilievo
come dipinte; il che fu cagione che egli diventò un praticaccio inventore. e quando poteva avere cosa da servirsene la pigliava volentieri, e perché altri non se ne valesse dopo lui la guastava. le quali fatiche furono cagione
di fargli far quella maniera cosí pazza e strana. laonde
venuto già in vecchiezza di lxx anni, fra l’arte e la stranezza della vita, bestialissimamente impazzò. per il che
il guicciardino allora governator di bologna ne pigliava
grandissimo piacere con tutta quella città. ma pure gli
passò quello umore et in sé ritornò. dilettosi continuo
cicalare, e diceva stranamente di bellissime cose. vero è







che non gli piacque già mai dir bene di persona alcuna,
virtuosa o buona, o per merito o per fortuna. dicesi che
un pittore bolognese, avendo comprato cavoli all’avemaria in piazza, fu trovato da amico, che lo tirò sotto la
loggia del podestà a ragionare con sí dolci trappole e
strane fantasie, che si condussero fino appresso al giorno. per il che amico gli disse che andasse a far cuocere i
cavoli, che ora mai la ora passava. et a colui per la dolcezza delle chiacchiare non pareva passato troppo il
tempo.
fece infinite burle e pazzie delle quali non accade far
menzione, volendo seguitare di girolamo da cotignola,
il quale fece in bologna molti quadri e ritratti di naturale, e particularmente la tavola di san iosep, che gli fu
molto lodata. e cosí a san michele in bosco la tavola a
olio alla cappella di san benedetto, la quale fu cagione
che con biagio bolognese egli facesse tutte le istorie che
sono intorno alla chiesa, parte a fresco imposte et a secco lavorate, nelle quali si vede pratica assai, come nella
maniera di biagio dissi. dipinse in rimini in santa colomba, a concorrenza di benedetto da ferrara dipintore
e di lattanzio, una ancona, e vi fece una santa lucia piú
tosto lasciva che bella, e nella tribuna grande fece una
coronazione di nostra donna co’ dodici apostoli e’
quattro vangelisti con certe teste tanto grosse e contrafatte, che è una vergogna a vederle. poi se ne tornò a bologna e di quivi andò a roma, dove fece molti ritratti di
naturale di piú signori e d’altre persone, e vedendo egli
quello non esser paese dove far potesse, per i migliori
pittori di lui, quel profitto nel nome e nel premio, che ’l
desiderio e ’l suo bisogno richiedeva, prese partito di
trasferirsi a napoli. dove condottosi, trovò alcuni amici
suoi che lo favorirono, e particularmente m<esser> tomaso cambi, mercante fiorentino, delle antiquità de’
marmi e delle pitture molto amatore, che lo accomodò
di stanze e di tutto il bisogno suo. laonde praticarono







ch’egli facesse in monte oliveto la tavola de’ magi, che
e’ dipinse a olio alla cappella di m<esser> antonello
vescovo di non so che luogo, et ancora in santo aniello
fece a olio una tavola con la nostra donna e san paulo e
san gio<vanni> batista, e per tutta quella città a questo
signore et a quello fece infiniti ritratti di naturale e ad altre persone medesimamente. e perché egli con miseria
vivendo, cercava di avanzare qualche cosa, sendo già
condotto in vecchiezza, dopo non molto tempo se ne ritornò a roma. là dove alcuni amici suoi, che intesero
come egli aveva avanzato qualche scudo, gli persuasero
che per governo della propria vita, dovesse tor moglie. e
cosí egli, che si credette far bene, tanto si lasciò aggirare,
che da quei per comodità loro gli fu posta a canto per
moglie una puttana che essi tenevano; e sposata che
l’ebbe, gliela misero seco nel letto a dormire. onde scopertasi la cosa, n’ebbe il vecchio tanto dolore, per lo
scorno e per la vergogna, che in termine di poche settimane se ne morí di età di anni lxix.
restami ora a far memoria di innocenzio da imola, il
quale stette molti anni a fiorenza con mariotto albertinelli e, ritornato in imola, vi fece molte opere. avenne
che il conte gio<van> batista bentivogli, passando da
imola, gli persuase che volesse andare a stare a bologna;
per il che in quella condotto, contrafeceli un quadro di
raffaello da urbino, già fatto al signor lionello da carpi, e fece ancora a san michele in bosco a’ frati di monte oliveto fuor di bologna, il capitolo de’ frati lavorato
in fresco, dentrovi la morte di nostra donna e la resurressione di cristo; la quale opera con grandissima diligenza e pulitezza fu condotta da innocenzio. egli vi fece
ancora la tavola dello altar maggiore, la parte di sopra
della quale è lavorata con buona maniera e fatica e colorito. ne’ servi di bologna fece una tavola d’una annunziata, et ancora in san salvatore dipinse una tavola d’un
crocifisso; cosí molti quadri e tavole et altre pitture in







quella città. era innocenzio persona molto modesta e
buona, e per la mala pratica che nel conversare usavano
quei pittori bolognesi, li fuggiva e solo si restava. e perché egli faceva l’arte con assai fatiche, ridotto d’anni lvi
ammalò di febbre pestilenziale, la quale lo trovò sí debile et affaticato, che in pochi giorni se ne morí. rimase
un lavoro grande, che aveva cominciato fuor di bologna,
a finire a prospero fontana bolognese, il quale a ottima
fine glielo ridusse, avendosi confidato in lui, che ciò far
dovesse inanzi la morte. furono le pitture di questi maestri dal mdvi fino al mdxlii.







marco calavrese
pittore
quando il mondo ha un lume in una scienza che sia
grande, universalmente ne risplende ogni parte, e dove
maggior fiamma e dove minore, secondo i siti e le arie e
le nature inclinati, fa parere i miracoli ancora maggiori e
minori. e nel vero di continuo certi ingegni in certe provincie sono a certe cose atti, ch’altri non possono essere.
né per fatiche, che eglino durino, arrivano però mai a ’l
segno di grandissima eccellenza. ma quando noi veggiamo in qualche provincia nascere un frutto che usato non
sia a nascerci, ce ne maravigliamo, tanto piú uno ingegno buono possiamo rallegrarci, quando lo troviamo in
un paese dove non nascano uomini di simile professione. come fu marco calavrese pittore, il quale, uscito
della sua patria, elesse come ameno e pieno di dolcezza
per sua abitazione napoli, se bene indrizzato aveva il camino per verirsene a roma et in quella ultimare il fine
che si cava dallo studio della pittura. ma sí gli fu dolce il
canto della serena, dilettandosi egli massimamente di
sonare di liuto, e sí le molli onde del sebeto lo liquefecero, ch’e’ restò prigione col corpo di quel sito fin che rese
lo spirito al cielo, et alla terra il mortale. fece marco infiniti lavori in olio et in fresco, et in quella patria mostrò
valere piú di alcuno altro, che tale arte in suo tempo
esercitasse. come ne fece fede ad aversa, dieci miglia
lontano da napoli, e particularmente nella chiesa di
santo agostino allo altar maggiore una tavola a olio, con
grandissimo ornamento, e diversi quadri con istorie e figure lavorate, nelle quali figurò santo agostino disputare con gli eretici, e di sopra e dalle bande storie di cristo
e santi in varie attitudini. nella quale opera si vede una
maniera molto continuata e di trarre al buono delle cose
della maniera moderna, e bellissimo e pratico colorito in







essa si comprende. questa fu una delle sue tante fatiche,
che in quella città e per diversi luoghi del regno fece.
visse di continuo allegramente, e bellissimo tempo si
diede. però che non avendo emulazione, né contrasto de
gl’artefici nella pittura, fu da que’ signori sempre adorato, e delle cose sue si fece con bonissimi pagamenti sodisfare. cosí pervenuto a gli anni lvi di sua età, d’uno ordinario male finí la sua vita. lasciò suo creato gio<van>
filippo pittor napolitano, il quale in compagnia di lionardo suo cognato, fece molte pitture e tuttavia fanno:
de i quali per essere vivi et in continuo essercizio, non
accade far menzione alcuna. furono le pitture di maestro marco da lui lavorate dal mdviii fino al mdxlii. e
non ci è mancato di poi chi lo abbia celebrato con questo epigramma:
volto hanno il dolce canto
in doglia amara le serene snelle;
sta partenope in pianto
che vn nvovo apollo e morto et vn nvovo apelle.







morto da feltro
pittore
coloro che sono per natura di cervello capriccioso e
fantastico, sempre nuove cose ghiribizzano e cercano investigare, e coi pensieri strani e diversi da gli altri, fanno
l’opere loro piene et abondanti di novità; che spesso per
il nuovo capriccio da loro trovato sono cagione a gli altri
di seguitargli, i quali di qualche novità piú, se possono,
cercano di passargli di maniera che sono ammirati e di
grandissima lode nell’opre loro per ogni lingua vengono
esaltati. questo si vide nel morto pittore da feltro, il
quale molto fu astratto nella vita come era nel cervello e
nelle novità della maniera nelle grottesche ch’egli faceva, le quali furono cagione di farlo molto stimare. condussesi il morto a roma nella sua giovanezza in quel
tempo che il pinturicchio per alessandro vi dipinse le
camere papali, et in castel sant’angelo molte altre logge
e stanze da basso nel torrione e sopra in altre camere.
perché egli, che era maninconica persona, di continuo
alle anticaglie studiava, dove spartimenti di volte et ordini di facce alla grottesca vedendo e piacendogli, quelle
sempre studiò. e sí i modi del girar le foglie anticamente
prese, che di quella professione a nessuno era al suo
tempo secondo. per il che non restò di vedere sotto terra ciò che poté in roma di grotte antiche et infinitissime
volte. stette a tivoli molti mesi nella villa adriana disegnando tutti i partimenti e grotte, che sono in quella sotto e sopra terra. e sentendo egli che a pozzuolo, nel regno, vicino a napoli x miglia, erano infinite muraglie
piene di grottesche, fra di rilievo, di stucchi e dipinte,
antiche, tenute tutte bellissime, attese parecchi mesi in
quel luogo a cotale studio. né restò che in campana,
strada antica di quel luogo, piena di sepolture antiche,
ogni minima cosa non disegnasse; et ancora al trullo, vi-







cino alla marina, molti di quei tempii e grotte sopra e
sotto ritrasse. andò a baia et a mercato di sabato, tutti
luoghi pieni d’edificii guasti e storiati cercando, e con
lunga et amorevole fatica di continuo in quella virtú
crebbe infinitamente di valore e di sapere. ritornò a roma, e quivi lavorò molti mesi et attese alle figure, parendoli che di quella professione egli non fosse tale, quale
nel magisterio delle grottesche era tenuto. e poi che era
venuto in questo desiderio, sentendo i romori che in tale
arte avevano lionardo e michele agnolo per li loro cartoni fatti in fiorenza, subito si mise per andare a fiorenza; e vedute l’opere, non gli parve poter fare il medesimo miglioramento, che nella prima professione aveva
fatto. laonde egli ritornò a lavorare alle sue grottesche.
era allora in fiorenza andrea di cosmo pittor fiorentino, giovane diligente, il quale raccolse in casa il morto,
e lo trattenne con molto amorevoli accoglienze. e piaciutoli i modi di tal professione, volto egli ancora l’animo a quello esercizio, e’ riuscí molto valente, e piú del
morto fu col tempo raro et in fiorenza molto stimato.
perch’egli fu cagione che il morto dipignesse a pier soderini, allora gonfalonieri, la camera a quadri di grottesche, le quali bellissime furono tenute; ma oggi, per racconciar le stanze del duca cosimo, state ruinate e
rifatte. fece a maestro valerio frate de’ servi, un vano
d’una spalliera, che fu cosa bellissima; e similmente per
agnolo doni in una camera molti quadri, di variate e
bizzarre grottesche. e perché si dilettava ancora di figure, lavorò alcuni tondi di madonne, tentando se poteva
in quelle divenir famoso, come era tenuto. perché, venutogli a noia lo stare a fiorenza, si transferí a vinegia. e
con giorgione da castelfranco, ch’allora lavorava il
fondaco de’ tedeschi, si mise ad aiutarlo, faccendo gli
ornamenti di quella opera. et in quella città dimorò
molti mesi, tirato da i piaceri e da i diletti che per il corpo vi trovava. poi se ne andò nel friuli a fare opere, né







molto vi stette che, faccendo i signori viniziani soldati,
egli prese danari; e senza avere molto esercitato quel
mestiero, fu fatto capitano di dugento soldati. era allora
lo essercito d’i viniziani condottosi a zara di schiavonia
dove, appiccandosi un giorno una grossa scaramuccia, il
morto, desideroso d’acquistar maggior nome in quella
professione, che nella pittura non aveva fatto, andando
valorosamente innanzi e combattendo in quella baruffa,
rimase morto, come nel nome era stato sempre, d’età
d’anni xlv. ma non sarà già mai nella fama morto, perché coloro che l’opere della eternità nelle arti manovali
esercitano e di loro lasciano memoria dopo la morte,
non possono per alcun tempo già mai sentire la morte
delle fatiche loro, percioché gli scrittori grati fanno fede
delle virtú di essi. però molto deverebbono gli artefici
nostri spronar se stessi con la frequenza de gli studi, per
venire a quel fine che rimanesse ricordo di loro per opere e per scritti, perché, ciò facendo, darebbono anima e
vita a loro et all’opere ch’essi lasciano dopo la morte. ritrovò il morto le grottesche piú simili alla maniera antica, ch’alcuno altro pittore, e per questo merita infinite
lode, da che per il principio di lui sono oggi ridotte dalle
mani di giovanni da udine e di altri artefici a tanta bellezza e bontà in questo mestiero. per il che meritamente
gli fu fatto questo epitaffio:
morte ha morto non me che il morto sono,
ma il corpo; che morir fama per morte
non pvo. l'opere mie vivon per scorte
de' vivi, a chi vivendo or le abbandono.







francia bigio
pittor fiorentino
le fatiche che si patiscono nella vita per levarsi da
terra e ’l ripararsi da la povertà, soccorrendo non pur sé
ma i prossimi suoi, fanno che il sudor di tale, di amaro
diventa dolcissimo, et el nutrimento di ciò talmente pasce l’animo altrui, che la bontà del cielo, veggendo alcun
volto a buona vita et ottimi costumi e pronto et inclinato
a gli studi delle scienzie, è sforzata sopra l’usanza sua essergli nel genio favorevole e benigna. come fu veramente al francia pittor fiorentino, il quale da ottima e giusta
cagione posto all’arte della pittura, s’esercitò in quella,
non tanto desideroso di fama, quanto per porgere aiuto
nel bisogno a’ parenti suoi. et essendo egli nato di umilissimi artefici e persone basse, cercava svilupparsi da
questo, al che fare lo spronò molto la concorrenza di
andrea del sarto allora suo compagno, col quale molto
tempo tenne e bottega e la vita del dipignere. la qual vita fu cagione ch’eglino di grande acquisto l’un per l’altro
all’arte della pittura fecero.
imparò il francia nella sua giovanezza, dimorando alcuni mesi con mariotto albertinelli, i principii dell’arte.
et essendo molto inclinato alle cose di prospettiva e
quella imparando di continuo per lo diletto di essa, fu in
fiorenza riputato molto valente nella sua giovanezza.
le prime opere da lui dipinte furono in san brancazio, chiesa dirimpetto alle case sue, un san bernardo lavorato in fresco, e nella cappella de’ rucellai in un pilastro una santa caterina da siena lavorata similmente in
fresco: le quali diedero saggio delle sue buone qualità,
che in tale arte mostrò per le sue fatiche. e lo dimostrò a
san giobbe dietro a’ servi in fiorenza, in un cantone
della chiesa di detto santo, un tabernacolo lavorato a
fresco da lui, nel quale fece la visitazione della madon-







na ad elisabeth. nella quale figura si scorge la benignità
della madonna, et in quella vecchia una reverenzia grandissima; e dipinse il san giobbe povero e lebbroso, et il
medesimo ricco e sano.
la quale opera diè tal saggio di lui, che pervenne in
credito et in fama.
laonde gli uomini, che di quella chiesa e compagnia
erano capitani, gli allogarono la tavola dello altar maggiore, nella quale il francia si portò molto meglio; et in
tale opera, in un san giovanni batista si ritrasse nel viso;
e fece in quella una nostra donna e san giobbe povero.
edificossi allora in santo spirito in fiorenza la cappella di san niccola, nella quale di legno col modello di
iacopo sansovino fu intagliato esso santo tutto tondo, et
il francia due agnoletti, che in mezzo lo mettono, dipinse a olio in duo quadri che furono lodati, et in due tondi
fece una nunziata; e lavorò la predella di figure piccole
de i miracoli di san niccola con tanta diligenza, che merita perciò molte lodi.
fece in san pier maggiore alla porta a man destra entrando in chiesa, una nunziata, dove ha fatto lo angelo
che ancora vola per aria, et essa ginocchioni, con una
graziosissima attitudine, riceve il saluto.
e vi ha tirato un casamento in prospettiva, il quale fu
cosa molto lodata et ingegnosa.
e nel vero ancor che ’l francia avesse la maniera un
poco gentile, per essere egli molto faticoso e duro nel
suo operare, nientedimeno egli era molto riservato e diligente nelle misure dell’arte nelle figure. gli fu allogato
a dipignere ne i servi, per concorrenza d’andrea del
sarto, nel cortile dinanzi alla chiesa, una storia: nella
quale fece lo sposalizio di nostra donna, dove apertamente si conosce la grandissima fede che aveva giuseppo, il quale sposandola non meno mostra nel viso il timore che la allegrezza. oltra che egli vi fece uno che gli







dà certe pugna, come si usa ne’ tempi nostri per ricordanza delle nozze.
et in uno ignudo espresse felicemente la ira et il desio, inducendolo a rompere la verga sua che non era fiorita. in compagnia ancora della nostra donna fece alcune femmine con bellissime arie et acconciature di teste,
de le quali egli si dilettò sempre. et in tutta questa istoria, non fece cosa che non fusse benissimo considerata,
come è una femmina con un putto in collo che va in casa, et ha dato de le busse ad un altro putto che postosi a
sedere non vuole andare e piagne, e sta con una mano al
viso molto graziatamente.
e certamente che in ogni cosa, e grande e piccola, mise in quella istoria molta diligenzia et amore, per lo
sprone et animo che aveva di mostrare in tal cosa a gli
artefici et a gli altri intendenti, quanto egli le difficultà
dell’arte sempre avesse in venerazione, e quelle imitando a buon termine riducesse.
accade che i frati, che per la solennità d’una festa erano molto desiderosi che le storie d’andrea si scoprissero, volsero quelle del francia similmente scoprire; per il
che videro la notte che il francia aveva finita la sua dal
basamento in fuori, e come temerari e prosontuosi che
sono, gliela scopersero, pensando, come ignoranti di tale arte, che il francia ritoccare o fare altra cosa nelle figure non dovesse. la mattina, scoperta cosí quella del
francia come quelle d’andrea, fu portato la nuova al
francia, che l’opere d’andrea e la sua erano scoperte: di
che ne sentí tanto dolore, che ne fu per morire.
e venutagli stizza contra a’ frati per la presunzione loro, che cosí poco rispetto gli avevano usato, di buon
passo caminando pervenne all’opera.
e salito su ’l ponte, che ancora non era disfatto se bene era scoperta la storia, con una martellina da muratori,
che era quivi, percosse alcune teste di femmine e guastò







quella della madonna, e cosí uno ignudo che rompe una
mazza, quasi tutto lo scalcinò dal muro.
per il che i frati corsi al rumore, et alcuni secolari gli
tennero le mani, ché non la guastasse tutta.
e benché poi col tempo gli volessero dar doppio pagamento, egli però non volle mai, per l’odio che contra
di loro aveva concetto, racconciarla. e per la riverenza
avuta a tale opera et a lui, gli altri pittori non l’hanno voluta finire. la quale opera è lavorata in fresco con tanto
amore e con tanta diligenza e con sí bella freschezza, che
si può dire che ’l francia in fresco lavorasse meglio che
uomo del tempo suo; e meglio con i colori sicuri da ’l ritoccare, in fresco le sue cose unisse et isfumasse. onde
per questa e per l’altre sue opere merita molto d’esser
celebrato.
fece ancora fuor della porta alla croce di fiorenza, a
rovezzano, un tabernacolo d’un crocifisso et altri santi,
et a san giovannino alla porta di san pier gattolino un
cenacolo di apostoli lavorò a fresco.
avvenne che nello andare in francia andrea del sarto pittore, il quale aveva incominciato alla compagnia
dello scalzo di fiorenza un cortile di chiaro e scuro,
dentrovi le storie di san giovanni batista, gli uomini di
quella avendo desiderio dar fine a tal cosa presero il
francia, il quale, come imitatore della maniera di andrea, l’opera cominciata da lui seguitasse. laonde in
quel luogo fece il francia intorno intorno gli ornamenti
a una parte; e condusse a fine due storie di quelle lavorate con diligenza. le quali sono quando san giovanni
batista piglia licenzia da ’l padre suo zaccheria, per andare al deserto; e l’altra lo incontrare che si fecero per
viaggio cristo e san giovanni con giuseppo e maria,
ch’ivi stanno a vederli abbracciare. né seguí piú inanzi
per lo ritorno d’andrea, il quale continuò poi di dar fine
al resto dell’opere.
fece con ridolfo ghirlandai uno apparato bellissimo







per le nozze del duca lorenzo, con due prospettive per
le comedie che si fecero, lavorate molto con ordine e
maestrevole giudicio e grazia; per le quali acquistò e nome e favore appresso a quel principe.
la qual servitú fu cagione ch’egli ebbe l’opera della
volta della sala del poggio a caiano a mettersi d’oro, in
compagnia d’andrea di cosimo; e poi cominciò per
concorrenza di andrea del sarto e di iacopo da puntormo una facciata di detta: quando cicerone da i cittadini
romani è portato per gloria sua.
la quale opera aveva fatto cominciare la liberalità di
papa leone per memoria di lorenzo suo padre, che tale
edifizio aveva fatto fabbricare, e di ornamenti e di storie
antiche a suo proposito fatto dipignere.
le quali dal dottissimo e grandissimo istorico m<esser> paolo giovio vescovo di nocera, allora primo appresso a giulio cardinale de’ medici, erano state date
ad andrea del sarto et a iacopo da puntormo et al francia bigio, che il valore e la perfezzione di tale arte in
quella mostrassero; et avevano il magnifico ottaviano
de’ medici che ogni mese dava loro trenta scudi per ciascuno.
laonde il francia faticandosi fece nella parte sua, oltra la bellezza della storia, alcuni casamenti misurati
molto bene in prospettiva.
ma questa opera per la morte di leone rimase imperfetta, e poi fu di commissione del duca alessandro de’
medici l’anno mdxxxii ricominciata per mano di iacopo
da puntormo, il quale la mandò tanto per la lunga, che il
duca si morí et il lavoro restò a dietro.
ma per tornare al francia, egli ardeva tanto di desiderio nella arte, che non era giorno di state, che e’ non ritraesse di naturale per istudio uno ignudo in bottega
sua. fece in santa maria nuova una notomia a requisizione di maestro andrea pasquali medico fiorentino eccellentissimo, il che fu cagione ch’egli migliorò molto







nell’arte della pittura e la seguitò poi sempre con piú
amore.
lavorò poi nel convento di santa maria novella sopra la porta della libreria nel mezzo tondo, dove a fresco
dipinse san tommaso che confonde gli eretici con la
dottrina, et èvvi sabellio, arrio et averrois, la quale
opera è molto lavorata con diligenzia e buona maniera.
e fra gli altri particulari vi son due fanciulli, che servono a tenere nell’ornamento un’arme, i quali son molto
di bontà e di bellissima grazia ripieni, e di maniera vaghissimi lavorati.
fece ancora un quadro di figure piccole a giovanni
maria benintendi, a concorrenza di iacopo da puntormo che gliene fece un altro d’una simil grandezza, con la
storia de’ magi, e due altri lavorati da francesco d’albertino. fece il francia nel suo quando david vede bersabè lavarsi in un bagno, dove lavorò alcune femmine
troppo con leccata e saporita maniera, e tirovvi un casamento in prospettiva, nel quale fa david che dà lettere a’
corrieri, che le portino in campo perché uria eteo sia
morto. e sotto una loggia fece in pittura un pasto regio
bellissimo, la quale storia alla fama del francia è stata
molto utile e necessaria. con ciò sia che coloro che a ottimo fine caminano, spesso avvien loro che quando
giungono a la morte e lasciano delle opere loro la piú
bella e la piú lodata, veggono aggiugnersi infinito grado
al merito loro. perché egli già nelle figure grandi valse
assai, ma nelle piccole molto piú. fece ancora bellissimi
ritratti di naturale, et universalmente lavorò d’ogni cosa
e fece altre infinite minuzie, de le quali non accade far
menzione. fu persona molto onesta e di buona natura et
a gli amici suoi parzialissimo e servigiale sopra modo.
cercò del continuo dimorare nella pace sua, et a’ suoi
discepoli fu molto amorevole. non si curò partire di
fiorenza, come quello che, avendo veduto alcune cose
di raffaello da urbino in fiorenza, dubitava non perde-







re, parendogli di non esser tale quale bisognato arebbe
che e’ fosse stato, volendosi porre a paragone di tali ingegni terribili, ristrignendosi nella modestia sua, nella
quale fu sempre involto. perché, essendo egli già di età
di xlii anni gli venne un male orribile di febbre pestilenziale, con dolori intensi di stomaco, per lo quale in pochi giorni passò da questa a l’altra vita. dolse la morte
sua a molti artefici per la buona grazia e modestia che
egli aveva. e non dopo lungo spazio di tempo gli fu fatto
questo epitaffio:
francia bigio
vissi; e con arte e ingegno,
stvdio e virtv` per me vivono ancora
l’opre ch’io diedi a flora
cangiando il terren basso a l’alto regno.

lasciò discepoli suoi agnolo suo fratello, il quale si
morí giovane, antonio di donnino e visino, che aveva
fatto molto buon principio se la morte non lo rapiva. fu
sepulto il francia con tenere lagrime de’ suoi fratelli in
san brancazio di fiorenza lo anno mdxxiii. arricchí la
arte de la prospettiva, tirata veramente da lui con maravigliosa diligenzia, come poi hanno imitato molti e particularmente aristotile da san gallo, il quale in tal professione ha preso titolo veramente eccellente.







francesco mazzola
parmigiano pittore
veramente che il cielo comparte le sue grazie ne gli
ingegni nostri a chi piú a chi meno, secondo che gli piace. ma egli è pure un dispetto grande et insopportabile
a’ begli spiriti, il vedere che uno che sia divenuto raro e
maraviglioso e talmente abbia appresa qualche arte, che
le cose sue siano reputate divine da gli uomini, allora
che egli doverebbe piú esercitarsi, contentando chi brama delle cose sue, per acquistare oltra la roba e gli amici, pregio et onore, disprezzato ogni emolumento, lassati
a parte gli amici e nulla curando la fama et il nome, si dispone a non volere operare, né fare, se non sí di rado,
che appena mai se ne vede il frutto. il che per il vero
troppo piú spesso avviene che non arebbe bisogno il comodo umano, pervenendo il piú delle volte il benignissimo influsso delle doti eccellenti e rare in persone piú
spiritate, che spiritose, le quali fuggono lo esercitarsi; né
far lo vogliono se non per punti di luna o per capriccio
de’ cervelli loro, piú tosto bestiali che umani. e certamente non niego che il lavorare a furore non sia il piú
perfetto, ma biasimo bene il non lavorar mai. e per dio
che doverrebbono gli artefici saputi, quando vengono
loro i pensieri alti e che non vi si può aggiugnere, cercare di contentarsi di quegli, che il sapere dell’ingegno
senza rompere il collo, possedendogli li manifesti
nell’opere che fanno. atteso che infiniti dell’arte nostra,
per voler mostrare piú di quel che sanno, smarriscono la
prima forma; et alla seconda che cercano arrivare, non
aggiungono poi, perché al biasmo piú ch’alla lode si sottopongono, come fece francesco parmigiano, del quale
appresso porrò la vita. fu costui dotato dalla natura di sí
graziato e leggiadro spirito, che s’egli di continuo non
avesse voluto operare piú di quello ch’e’ sapeva, avereb-







be nel continuo far suo tanto avanzato se stesso, che sí
come di bella maniera, d’arie, di leggiadria e di grazia
passò ognuno, cosí averebbe ancora di perfezzione, di
fondamento e di bontà superato ciascuno. ma il cervello
che aveva a continovi ghiribizzi di strane fantasie lo tirava fuor de l’arte, potendo egli guadagnare quello oro
ch’egli stesso arebbe voluto, con quello che la natura nel
dipignere e ’l suo genio gli avevano insegnato. e volse
con quello, che non poté mai imparare, perdere la spesa
et il tempo e farsi danno alla propria vita. e questo fu
ch’egli stillando cercava l’archimia dell’oro, e non si accorgeva lo stolto ch’aveva l’archimia del far le figure, le
quali con pochi imbratamenti di colori, senza spesa,
traggono de le borse altrui le centinaia de gli scudi. ma
egli in questa cosa invanito e perdutovi il cervello, sempre fu povero; e tal cosa gli fé perdere tempo grandissimo et odiarlo da infiniti, che piú per il suo danno che
per il loro bisogno, di ciò si dolevano. e nel vero chi riguarda a i fini delle cose, non debbe mai lasciare il certo
per l’incerto, né dove ei può facilmente acquistar lode,
cercare con somma fatica venire in perpetuo biasmo.
dicono che in parma francesco fu nutrito da piccolo
da un suo zio, e che crescendo poi sotto la disciplina di
antonio da correggio pittore, imparò benissimo da lui i
principii di tale arte. e che perché egli era bellissimo di
volto e formato di gentile aria, moveva nella sua giovanezza i suoi gesti con animo timoroso et onestissimo.
per che ebbe continuo in custodia un suo zio vecchio, il
quale ne aveva diligentissima cura. di maniera ch’egli
avanzandosi nell’arte et investigando le sottigliezze, si
mise un giorno, per fare esperimento e saggio di sé, a ritrarsi in uno specchio da barbieri, di que’ mezzi tondi. e
visto quelle bizzarie che fa la rotondità dello specchio
nel girar suo, che i palchi torcono, e le porte e tutti gli
edifici stranamente sfuggono, prese per elezzione questa
cosa. laonde fece fare una palla di legno al tornio, mez-







za tonda e di grandezza simile allo specchio, e dentro si
mise con grande amore a contraffare tutto quello che vedeva nello specchio, e particularmente se stesso; e sí simile a se medesimo ritraendosi somigliar si fece, che non
si potrebbe stimare né credere. basti che con tanta felicità e perfezzione gli successe tal cosa, che nel vero non
averebbe il medesimo il vivo fatto, che egli fece. quivi
era ogni lustro del vetro et ogni segno di riflessione,
d’ombre e di lumi, sí propri e veri, ch’aggiugnere non vi
si può per alcuno ingegno. e ne fé segno tal cosa manifesto il mandarlo a clemente vii pontefice, ch’egli nel
vederlo con ogni ingegnoso se ne stupí, et ordinò di sua
bocca ch’egli da parma venisse a roma. e di tal cosa in
dono ne fé degno m<esser> pietro aretino, il quale in
arezzo nelle sue case un tempo come reliquia il tenne, e
poi lo donò a valerio vicentino. venne francesco da
parma a roma, e da que’ prelati fu onorato molto e fu
tanto degno di lode, per alcune cose sue, che colorite
aveva recate da parma, che e’ ne fu giudicato di grande
spirito et ingegnosissimo. con ciò sia che di somma maraviglia erano i modi dell’opere e de gli andari suoi, vedendosi ancora alcuni quadretti piccoli ch’erano venuti
in mano del cardinale ippolito de’ medici, e si diceva
publicamente in roma per infinite persone lo spirito di
raffaello esser passato nel corpo di francesco, nel vederlo nell’arte raro e ne i costumi sí grato. perché fu tanto lo amore che francesco portò alle cose di raffaello, et
il bene ch’egli diceva di lui, che mai non finiva ragionare
delle lodi di quello.
or essendo francesco in roma, fece un bellissimo
quadro d’una circuncisione e lo donò al papa; e fu tenuto una garbatissima invenzione per tre lumi fantastichi
ch’a detta pittura servivano. percioché le prime figure
erano illuminate dalla vampa del volto di cristo, le seconde ricevevano lume da certi che portavano i doni al
sacrificio per certe scale con torce accese in mano, e l’ul-







time erano scoperte et illuminate dall’aurora, che mostrava un leggiadrissimo paese, con infinità di casamenti. la qual cosa piacque grandissimamente al papa et a
chi le vide, per questo nuovo capriccioso modo di dipignere, e lo premiò liberalissimamente. avvenne ch’egli
si mise a operare con gran fervore, e lavorò un quadro di
una madonna con un cristo, con alcuni angioletti et un
san giuseppo, mirabilmente finiti d’arie di teste, di colorito, di grazia e di diligenzia. nel quale fece a san giuseppo sopra un braccio ignudo molti peli, come al vivo
spesse volte veggiamo. la quale opera rimase appresso
luigi gaddi, e da’ suoi figliuoli e da chi la vede, et in vita di lui e dopo la morte, è stimato pregio grandissimo.
destossi allora un pensiero al signor lorenzo cibo, invaghito della maniera sua e venutone partigiano di fargli
fare qualche opera; e’ gli fece metter mano in una tavola
per san salvatore del lauro, da mettersi a una cappella
vicino alla porta. in questa figurò francesco una nostra
donna in aria che legge, con un fanciullo fra le gambe.
et in terra con straordinaria e bella attitudine ginocchioni con un piè fece un san giovanni che, torcendo il torso, accenna cristo fanciullo, et in terra a giacere in iscorto san girolamo in penitenza che dorme. la quale
opera quasi a fine ridusse di tal perfezzione, che se la
fortuna non lo impediva, egli ne sarebbe stato lodatissimo et ampiamente remunerato. ma venne la ruina del
sacco di roma nel mdxxvii, la quale non solo fu cagione
che alle arti per un tempo si diede bando, ma ancora che
la vita a molti artefici fosse tolta. e mancò poco che
francesco non la perdesse ancor egli, e ciò fu che su ’l
principio del sacco era egli sí intento alla frenesia del lavorare, che quando i soldati entravano per le case e già
nella sua erano alcuni tedeschi entrati, egli per romore
che facessero non si mosse mai dal lavoro. per il che
giunti sopra e vedutolo lavorare, stupiti di quella opera
che faceva, lo lasciarono seguitare e, mentre che le cru-







deltà mettevano quella povera città in perdizione, egli fu
da quei tedeschi proveduto e grandemente stimato, senza che gli fosse fatta offesa alcuna. ben è vero che uno di
loro che si dilettava de ’l mestiero, gli fece disegnare un
numero infinito di disegni, d’acquerello e di penna, e
quegli volse per la sua taglia. ma nel mutarsi i soldati, fu
francesco vicino a capitar male; con ciò sia che, andando egli a cercar de gli amici, volsero alcuni di nuovo farlo prigione, e bisognò che quegli suoi lo liberassero
un’altra volta. per che fu tal cosa cagione che francesco
ritornò a parma per alcuni mesi, e non stette molto, che
se n’andò a bologna a far lavori. et il primo che vi fece,
fu in san petronio in una cappella un san rocco di molta grandezza, al quale diede bellissima aria et a parte per
parte lo fece veramente molto bene, imaginandoselo alquanto sollevato da ’l dolore che gli dava la peste nella
coscia, il che mostra con la testa guardando il cielo in attitudine di ringraziare. poi fece un quadro con un san
paolo per l’albio, medico parmigiano, con un paese e
molte figure, che fu stimato cosa rarissima. et un altro
ne fece ad un sellaio suo amico, bellissimo fuor di modo,
dove era una madonna dipinta, volta per fianco con bella attitudine, e parecchie altre figure. dipinse al conte
georgio manzuoli un quadro e due tele a guazzo per
maestro luca da i leuti, con certe figurette di bellissima maniera.
aveva francesco in questo tempo un suo servitore
che si chiamava antonio da trento, che intagliava; il
quale una matina, essendo in letto francesco, gli tolse la
chiave del forzieri e lo aperse e gli furò tutte le stampe di
rame e di legno e quanti disegni vi avea, et andossene
col diavolo. né mai piú se ne seppe nuova. riebbe francesco le stampe, che colui lassò appresso un suo amico
in bologna, con animo di riaverle forse col tempo, ma i
disegni non mai, per il che restò mezzo disperato. pur
tornato a dipignere, fece un ritratto d’un conte bologne-







se, di colorito e di vaghezza molto bene lavorato. e poco
dopo questo fece un quadro di nostra donna in casa
m<esser> dionigi de’ gianni, con un cristo che tiene
una palla di mappamondo, cosa veramente bellissima. e
fra l’altre cose che belle vi sono, è una aria di nostra
donna fatta con grave maniera, e cosí il putto che è bellissimo. oltra che egli sempre ne gli occhi de’ putti e
nelle arie loro accordava una certa capresteria di vivacità, che fa conoscere gli spiriti acuti e maliziosi, che bene spesso sogliono vedersi nella vivezza de’ putti. abbigliò ancora la nostra donna d’un certo abito nelle
maniche di veli gialletti quasi vergati d’oro, che nel vero
hanno una bellissima grazia e fanno parere le carne e
formose e delicatissime, oltra che de i capegli da lui lavorati non può vedersi meglio, né maggior destrezza
delle cose da lui dipinte. fece alle monache di santa
margherita in bologna una tavola di nostra donna con
santa margherita, san petronio, san girolamo e san
michele, che molto in prezzo è tenuta in bologna, la
quale con gran pratica e bella destrezza è lavorata. e le
arie delle sue teste son tante belle, di dolcezza e di lineamenti, che fa stupire ogni persona dell’arte. sono ancora
sparsi per bologna alcuni altri quadri di madonne e
quadri piccoli, coloriti e bozzati; et ancora un numero di
disegni per diversi, come per girolamo del lino amico
suo, et ancora girolamo fagiuoli orefice et intagliatore
n’ebbe da lui per intagliare in rame, i quali graziosissimi
sono tenuti. fece a bonifazio gozadino il suo ritratto di
naturale e quel della moglie, che rimase imperfetto, come molte altre cose sue. abbozzò il quadro d’un’altra
madonna, il quale in bologna fu venduto a giorgio vasari aretino, che in arezzo nelle sue case nuove e da lui
fabricate onoratamente lo serba, con molte altre nobili
pitture e sculture e marmi antichi. in questo tempo vennero a bologna lo imperatore carlo quinto e papa clemente vii per la incoronazione di sua maestà, dove







francesco, andando talora a vederlo mangiare, fece senza ritrarlo, l’imagine sua a olio in un quadro grandissimo, et in quello dipinse la fama che lo coronava di lauro, et un fanciullo che gli porgeva il mondo, figurato per
il dominio. il quale donandolo a sua maestà n’ebbe premio onorato; e quel ritratto per un grandissimo favore,
fu donato al signor duca di mantova, et ancora oggi si
truova nella sua guarda robba. prese assunto come cervello capriccioso ch’egli era, di fare carte stampate intagliate sul ferro e sul rame con acqua forte, et ancora di
chiaro scuro se ne vede di suo in legno molte, come ancora di bulino intagliate per mano del caralio, dilettandosi egli non meno de ’l disegno, che si facesse del colorito.
ritornato a parma vi fece alcune tavole e quadri, poi
tolse a fare alla madonna della steccata una opera grandissima a fresco, nella quale andavano alcuni rosoni per
tramezzi in ornamento, i quali egli si mise a lavorar di
rame, e fece in essi grandissime fatiche. e lavorando
questa opera fece alcuni profeti e sibille di terretta, e poche cose in essa in colori, nascendo ciò dal non contentarsi. in questo tempo si diede all’alchimia, e pensando
in breve arricchirne, tentava di congelare il mercurio.
perché tenendo egli di molti fornelli e spese, non poteva
riscuotere tanto dell’opera, quanto in tal cosa consumava. la qual pazzia fu cagione ch’egli, lasciato per la dilettazione di tal novella la utilità et il nome dell’arte propria, per la finta e vana in malissimo disordine della vita
e dell’animo si condusse. fece in questo mezzo a un
gentiluomo parmigiano a punti di luna un cupido che
fabbricava uno arco di legno, la qual pittura fu tenuta
bellissima, et alla sorella del cavallier baiardo dipinse
una ancona che fu molto stimata. et a casal maggiore
per quei signori fece due bellissime tavole.
intanto trovavansi quegli uomini, che l’opra della
steccata gli avevano allogato, al tutto disperati, non ve-







dendo né il mezzo né il fine di tal cosa; per il che ordinarono di fargli usar forza dalla corte, acciò che la finisse, e
gli mossero un piato. laonde egli non potendo resistere,
una notte si partí di parma, e con alcuni suoi amici si
fuggí a san secondo; e quivi incognito dimorò molti mesi, di continuo alla alchimia attendendo. e perciò aveva
preso aria di mezzo stolto, e già la barba et i capegli cresciutigli, aveva piú viso d’uomo salvatico, che di persona
gentile come egli era. avvenne che, appressandosi egli a
parma, non istimando quegli che gli facevano operare,
fu preso e messo in prigione, e sforzato promettere di
dar fine all’opera. ma fu tanto lo sdegno che di tal cattura prese, che accorandosi di dolore dopo alcuni mesi si
morí d’anni xxxxi. la quale perdita fu di gran danno
all’arte, pe la grazia che le sue mani diedero sempre alle
pitture che fece. fu francesco sepolto in parma, e molto dolse la morte sua ad alcuni amici suoi, ma senza fine
ne increbbe a m<esser> vicenzio caccianimici bolognese nobilissimo. il quale, dilettandosi assai dell’arte
della pittura, lavorò alcune cose per piacere, come ancora si vede in san petronio alla cappella loro, la decollazione di san gio<vanni> batista. non andò molto tempo che questo virtuoso gentiluomo gli fece compagnia,
morendo nel mdxxxxii. fece francesco benefici all’arte
di tanta grazia nelle figure sue, che chi quella imitasse,
altro che augumento nella maniera non si farebbe. fece
dono di miglioramento all’arte, facendo intagliar le
stampe con l’acqua forte, come di suo moltissime si veggono. onde per bel cervello lode se gli convengono infinite, come accenna questo epigramma, che fu fatto per
onorarlo:
cedvnt pictores tibi qvot svnt qvotqve fvervnt,
et qvot post etiam saecvla mvlta ferent.
principivm facile est lavdvm reperire tvarvm,
illis sed finem qvis reperire qveat?







il palma
veniziano pittore
può tanto l’artificio e la bontà d’una sola opera, che
perfetta si faccia in quella arte che l’uomo esercita, che
per minima ch’ella si sia, comunemente sforza i giudicii
de gli artefici, a lode singulari di chi l’ha operata. di maniera che gli scrittori per tali fatiche e per la eccellenza
di ciò, ancora essi danno con gli scritti eternità al nome
di quello artefice, come al presente faremo noi al palma
veniziano. il quale, ancora che non fusse eccellente e raro nella perfezzione della pittura, fu sí pulito e sí diligente e con le fatiche sí sommessibile in tale arte, che le cose sue, se non tutte, almeno il piú di quelle, hanno del
buono, nel contraffare molto il vivo et il naturale ne gli
uomini. era il palma molto piú ne’ colori unito, sfumato
e paziente, che galiardo nel disegno, e quegli maneggiò
con grazia e pulitezza grandissima, come si vede in vinegia in casa di molti gentili uomini per quadri e ritratti
infiniti, i quali non narro per non fare prolissa la storia,
bastando solo far menzione di due tavole e d’una testa
che tegnamo divina e maravigliosa. delle tavole una ne
dipinse in santo antonio di vinegia, vicino a castello, e
l’altra in santa elena presso al lio, dove i frati di monte
oliveto hanno il monasterio loro. la quale opera fu locata allo altar maggiore di detta chiesa, e dentro vi fece
la storia de’ magi quando offeriscono a cristo, con buon
numero di figure, fra le quali (come di sopra dissi) ha di
molte teste in alcune figure, che son degne di lode. ma
certo che tutte l’opere sue, come che molte siano, non
vagliono nulla appresso a una testa, che se ritrasse nella
spera con alcune pelli di camello attorno con certi ciuffi
di cappegli, la quale quasi ogni anno nella mostra della
ascesa in quella città si vede. poté sí lo spirito del palma
solo in questa cosa salire tanto alto, che quella fece mira-







colosissima e fuor di modo bella. e perciò merita d’esser
celebrato per il piú mirabile di disegno, d’artificio, di
colorito e di perfetto sapere, che viniziano che fino al
tempo suo abbia lavorato. e nel vero vi si vede dentro
un girar d’occhi, che lionardo da vinci e michele
agnolo non avrebbono altrimenti operato. ma ancora di
piú è una somma grazia et una bella gravità in essa, il
che fa che tanta lode non si può dare a tale opera, che
per la sua perfezzione piú non ne meriti. pertanto è stato cagione, che non solo io, ma tutti quegli che tal cosa
hanno veduta, l’abbino tenuto maraviglioso nell’arte. e
se la sorte avesse voluto che il palma dopo tale opera si
fosse morto, egli solo portava il vanto di aver passato
tutti coloro che noi celebriamo per ingegni rari e divini.
laonde la vita che, durando gli fece operare altro, fu cagione che, non mantenendo il principio che aveva preso,
venne a diminuire tutto quello che infiniti pensorono
che dovesse accrescere, e per tale inganno a dietro rimasti, né molte lode gli diedero, né troppo ancora lo percossero di biasimo. egli già fatto frutto delle sue fatiche,
con capitali di qualcosa nella età sua di xlviii anni, si
morí in vinegia.
fu suo compagno et amico dimestico lorenzo lotto
pittor veniziano, che dipinse a olio in ancona la tavola
di santo agostino e lavorò in vinegia infinite pitture.
ritrasse andrea de gli odoni che in vinegia ha la sua
casa molto adornata di pitture e di sculture. fece ancora
nel carmino di detta città, alla cappella di san niccolò,
una tavola, et in san gianni e polo quella di santo antonino arcivescovo di fiorenza, et infinite altre cose che si
veggono per venezia. fu tenuto molto valente nel colorito, leccato e pulito nella gioventú, e dilettossi di finire
le cose sue.







francesco granacci
pittore fiorentino
grandissima è la ventura di quelli artefici che si accostano nel nascere loro ad essere compagni di quegli uomini, che il cielo ha eletti per segnalati e per superiori a
gli altri nello operare, perché certamente e’ non possono
se non acquistarne un guadagno estraordinario nella fama. atteso che, se tutti fanno la medesima professione,
dal buono bonissimi tratti imparano e, veggendo l’altrui
maniere, i modi e le difficultà, sono messi per la via senza cercarne. e quando in questo rari non divenissero o
valenti, la domestichezza avuta con lo amico eccellente,
fa che al mondo per la virtú d’altri, diventa il nome celebre et illustre. perché coloro che non possono praticare
con quell’uomo eccellente che tu pratichi, vengono a riverirti per rispetto di lui, il che per tuo merito non farebbono già mai. e nel vero, tanta forza ha il dependere
da persona valorosa, che quasi il medesimo onore riceve
da la virtú dello amico, che lo amico da l’opera sua. onde francesco granacci pittor molto saputo, meritò prima per le fatiche sue nell’arte della pittura onorata lode,
poi, nella pratica del divin michele agnolo, onori e grado infinito. perché la stima che, mentre che e’ visse, fece
di lui il divino michel agnolo, e lo aiutarlo, ebber forza
di metterlo in fama, oltra il suo nome, a onta della sorte.
dicesi che il granaccio nella sua giovanezza imparò
l’arte con domenico del ghirlandaio e con michel
agnolo fanciullo fu da lorenzo de’ medici posto nel
suo giardino a esercitarsi; et essendo giovane, aiutò a finire l’opere della tavola di santa maria novella, da domenico suo maestro lasciata imperfetta. egli studiò molto al cartone di michel agnolo e da lui fu condotto a
roma per l’opera della cappella, dove poi con gli altri
scornato se ne tornò a fiorenza. dipinse a pier france-







sco borgherini in fiorenza una storia a olio in una camera, de’ fatti di giuseppo quando serviva a faraone, nella
quale come diligente mostrò quanto amore egli portasse
alla pittura. fece in san pier maggiore di fiorenza alla
cappella de’ medici una tavola, dentrovi una assunta di
nostra donna, la quale dà la cintola a san tommaso. e
fra l’altre figure vi sono san paulo, san iacopo e san lorenzo, lavorati con tanta bella grazia e disegno, che questa opera sola basta a far conoscere il valor dell’arte che
nel granaccio era infuso della natura; la quale opera lo
fece tenere da tutti gli artefici molto eccellente. fece ancora nella chiesa di san gallo una tavola, la quale è oggi
in san iacopo fra’ fossi alla cappella de’ girolami. e
perché egli era di patrimonio ereditario comodamente
agiato, lavorava con suo grandissimo agio. fece michele
agnolo per lo interesso della nipote, che aveva fatta monaca in santa apollonia, lo ornamento e ’l disegno della
tavola dello altar maggiore; e quivi poi il granaccio dipinse storiette e figure a olio, le quali molto a quelle monache satisfecero et a’ pittori ancora. oltre a ciò fece loro, ad uno altro altare da basso, una tavola con cristo e
la nostra donna et un dio padre, la quale per un caso
di fuoco abbruciò insieme co’ paramenti di molto valore. e certamente ne fu gran danno, per esser cosa molto
lodata da’ nostri artefici. alle monache di san giorgio
fece la tavola dello altar maggiore, e per le case de’ cittadini una infinità di opere, che non accade che io le racconti. lavorò piú tosto per gentilezza che per bisogno,
essendo persona che si contentava conservare il suo,
senza esser cupido di quello d’altrui. e perché e’ si dette
pochi pensieri, visse fino in lxvii anni, et in quegli con
una malattia ordinaria di febbre, finí il corso della sua
vita, e nella chiesa di santo ambruogio di firenze, fu sepellito il giorno di santo andrea apostolo, del mdxliiii.
et ha avuto questo epitaffio:






onorata per me l'arte fv molto
et io per lei con fama sempre vivo,
che se ben del mio corpo restai privo
la lode et il nome non fia mai sepolto.







baccio d’agnolo
architetto fiorentino
sommo piacere mi piglio alle volte nel vedere i principii degli artefici nostri che pervengano di basso in alto, e
specialmente nell’architettura, la scienza della quale non
è stata esercitata da parecchi anni a dietro, se non da intagliatori o da persone sofistiche, le quali aspirano a le
cose della prospettiva, e non può nientedimanco perfettamente esser fatta, se non da quegli che hanno giudizio
sano e disegno buono, che o in pitture o in sculture o in
cose di legname abbino grandemente operato. con ciò
sia che in essa si misurano i corpi delle figure loro, che
sono le colonne, le cornici, i basamenti e tutti gli ordini
di essa, i quali a ornamento delle figure son fatti, e non
per altra cagione. e per questo i legnaiuoli di continuo
maneggiandogli, diventano fra qualche tempo architetti.
gli scultori per lo situare le statue loro, e per fare ornamenti a sepolture et altre cose tonde, non possono fare
di meno. et il pittore per le prospettive e pei casamenti
da esso tirati, non può fare che le piante de gli edifici
non faccia; atteso che non si pongono case, né scale ne’
piani dove le figure posano, che per la prima cosa l’architettura e l’ordine non si tiri. però baccio d’agnolo,
che di continuo praticò con andrea sansovino, se bene
a gli intagli attendeva et in quegli era piú che valente,
come per tutta fiorenza ne dimostrano le opere sue,
nondimeno attese sempre alla prospettiva et alla architettura. et a ciò lo spronò molto, che il verno nella bottega sua si facevano raunate d’artefici et i capi di quelle
erano raffaello da urbino giovane, andrea sansovino et
infiniti giovani artefici che gli seguitavano, dove difficultà grandissime si proponevano e bellissimi dubbi si
vedevano del continuo risolvere da gli eccellentissimi intelletti loro, ch’erano e sottili et ingegnosissimi.







laonde baccio cominciò a fare di sé esperimento, e di
maniera si portò in fiorenza e talmente in credito venne
di tutta quella città, che le piú magnifiche fabbriche che
in suo tempo s’allogassero, furono allogate a· llui, che ne
divenisse capo; per il che prese pratica con pier soderini
allora gonfaloniere et ordinò la sala grande del consiglio, e lavorò di legname l’ornamento della tavola grande che bozzò fra’ bartolomeo, disegnato da filippino.
fece la scala che va in detta sala, con ornamento di pietra molto bello, et ancora fece fare le porte di marmo
che sono su la sala seconda, dove è la tavola di filippino. fece su la piazza di santa trinita il palazzo a giovanni bartolini, il quale è dentro molto adornato e di
palchi e d’ornamenti; e cosí al suo giardino in gualfonda, molti disegni gli diede. a lanfredino lanfredini fece
fabbricare lungo arno la casa, fra il ponte a santa trinita e ’l ponte alla carraia. e su la piazza de’ mozzi cominciò, ma non finí, la casa de’ nasi, che risponde sul renaio
d’arno. fece ancora la casa a taddeo taddei, che fu tenuta comodissima e bella. diede a pier francesco borgherini i disegni della casa in borgo santo apostolo, et
in quella con grande spesa fece condurre ornamenti di
porte e di camini, e particularmente ordinò l’ornamento
di essa camera, il quale tutto di noce, intagliato con somma bellezza, a bonissimo termine condusse. fece il modello della chiesa di san giuseppo da santo nofri, et in
quello fece fabbricare la porta, ultima sua opera. fece
poi condurre di fabbrica il campanile di santo spirito di
fiorenza, e similmente quello di san miniato in monte,
il quale, benché fusse per l’assedio di fiorenza l’anno
mdxxix inimicissimamente dalla artiglieria del campo
battuto, non però fu mai rovinato. per il che non minor
fama acquistò per la offesa che faceva a’ nemici, che per
la bontà e per la bellezza con che baccio lo aveva fatto
lavorare e condurre.
avvenne ch’egli per le sue buone qualità e per la pia-







cevole domestichezza che aveva coi cittadini, fu posto
nell’opera di santa maria del fiore alla cura per architetto; dove diede i disegni di fare il ballatoio che ricigne
intorno alla cupola, il quale pippo di ser brunellesco,
sopraggiunto dalla morte, aveva lasciato a dietro. e bench’egli avesse fatto i disegni di tal cosa, per la poca diligenza de’ ministri dell’opera, erano in mala parte andati
e perduti. per il che baccio, fatto sopra suoi disegni modello, mise in opera tutta la banda verso il canto de’ bischeri. ma michele agnolo buonaroti, nel suo ritorno
da roma, veggendo tal cosa farsi e tagliare le morse che
fuora aveva lasciate filippo brunellesco, fece tanto romore, che si fermò tal fabbrica. per il che michele
agnolo fece modello, e con gran dispute d’artefici e di
cittadini, che erano intorno al cardinale giulio de’ medici tanto fecero, che né l’uno né l’altro si mise in opera.
fu biasmato questo disegno di baccio in molte parti,
non che di misura in quel grado non stesse bene, ma che
troppo diminuiva, a comparazione di cotanta macchina,
onde per le inimicizie suscitate, non se li diede fine. attese poi baccio a fare i pavimenti di santa maria del fiore et altre sue fabbriche, le quali non erano poche, tenendo egli cura particulare di qualsivoglia monasterio e
case di cittadino dentro e fuori della città, et ordinandovi quello che accadeva, per essere molto amato universalmente. ne l’ultimo, vicino allo anno lxxxiii della vita, dove ancora aveva il giudizio saldo e buono, se ne
andò a quella altra vita nel mdxliii, lasciando giuliano,
filippo e domenico suoi figliuoli, da’ quali fu sepelito
con molte lagrime nella chiesa di san lorenzo. e guadagnossi questo epitaffio:
fvi tanto alle opre intento
disegnando, mvrando, alzando l’arte,
che per me vide flora in ogni parte
comodità, bellezza et onoramento.







fu baccio molto amatore de’ parenti suoi, et a tutti
fece bene universalmente, et i suoi figliuoli ne’ costumi e
nelle opere lo vanno imitando gagliardamente.







valerio vicentino
intagliatore
da che gli egregii greci ne gli intagli di pietre orientali furono cosí divini, e ne’ cammei sí perfettamente lavorarono, mi parebbe far torto et ingiuria grandissima s’io
non facessi conto di quegli che sí maravigliosi ingegni
hanno imitato. con ciò sia cosa che per età che stata sia,
ne’ moderni non s’è visto (dicono) ancora nessuno, che
abbia passato gli antichi di finezza e di disegno, come in
questa presente veramente felice età, carica et in tutto
piena delle maraviglie del cielo, ne’ miracoli che gli uomini fanno, umanamente operando nel mondo, s’è veduto, e specialmente ne’ cristalli, di giovanni da castel
bolognese, fatti per ipolito cardinale de’ medici, il tizio, il ganimede e le altre paci, et infinite pietre lavorate
in cavo, appresso giovanni reverendissimo cardinale
de’ salviati. similmente s’è veduto nelle nette e pulite
opere di valerio vicentino, di cui tanta moltitudine se
ne vede a lui uscita di mano, che maraviglia è stato, come egli abbia potuto con tanto sottil magisterio, sí maravigliose opere conseguire. e pure a papa paulo iii diede
paci bellissime et una croce divina, e similmente coni
d’acciaio da improntar medaglie, con le impronte delle
teste e de’ rovesci antichi, talmente di similitudine lavorati, che non si può di bellezza far meglio, né di bontà
piú desiderare. infinito numero delle cose di costoro si
trova appresso il reverendissimo cardinal farnese, il
quale cosí giovanni come valerio ha fatto lavorare.
questo ultimo ha nella arte sua con tanta pratica lavorato, che nell’età sua di lxxviii anni ha fatto con l’occhio e
con le mani miracoli stupendissimi. ha insegnato l’arte
a una sua figliuola, che lavora benissimo, anzi dottamente. era tanto vago di continuo procacciare per dilettazione antiquità di marmi, impronte di gessi antichi e co-







se moderne, che spendeva ogni prezzo per essere sempre carico, di ritorno, con prede di tali esercizii. similmente non restava da’ maestri, che fossero buoni avere
disegni e quelli con venerazione tenere. perché la casa
sua in vicenza di tante cose è piena e di tante varie cose
adorna, che lo stupore esce di sé a vedere l’amore che
valerio a tale arte portava. e nel vero si conosce che,
quando uno porta amore alla virtú, operando in quella
continuo fino a la fossa, conseguisce opere virtuose e lascia dopo la morte di lui odore in infinito. acquistò valerio premii dell’opere sue grandissimi, ebbe beneficii et
ufici da que’ principi ch’e’ serví, onde potranno quei
che restano di lui, mercé d’esso, mantenere onorato grado. e non potendo egli piú, per li fastidi che porta seco
la vecchiezza, attendere all’arte, né vivere, rese l’anima a
dio l’anno mdxlvi. e riportonne questa memoria:
si spectas a me divine plvrima scvlpta,
me certe antiqvis aeqviparare potes.

lasciò dopo sé molti lodati artefici vivi, i quali l’hanno di gran lunga avanzato, come si vede nell’opere di
luigi anichini ferrarese, il quale di sottigliezza d’intaglio e di acutezza di fine ha le sue cose fatto apparire mirabili. ma molto piú ha l’uno e l’altro passato di disegno,
di grazia e di bontà, per essere universale alessandro
cesati cognominato il greco, il quale ne’ cammei e nelle
ruote ha fatto intagli di cavo e di rilievo con somma grazia e divinità, e ne’ coni d’acciaio, lavorati in cavo e coi
bulini, ha condotto le minutezze di tale arte con tanta
estrema diligenza, che il valor d’esso non può meno di
lode accompagnarsi, ch’egli di grazia e di gentilezza accompagnato si sia. e chi vuole finire di stupire ne’ miracoli suoi, miri una medaglia fatta a papa paulo iii, la
quale di bontà e di similitudine è perfettissima, come
ancora il maraviglioso rovescio di quella vedrà condotto.







la quale da michele agnolo, presente me, veduta, fu
detto essere venuto l’ora della morte nell’arte, non pensando poter veder meglio. ha seguito nel contrafar delle
medaglie di prontezza infinitamente leone aretino, orefice et intagliator celebrato, il quale, nel continuar l’arte,
se gli anni della vita arrivano al corso dove debbono arrivare, farà vedere di sé miracolose et onorate opere, sí
come delle belle e lodate abbiamo fino al presente vedute. e similmente tali ingegni ha seguiti e segue negli intagli filippo negrollo milanese, intagliatore di cesello in
arme di ferro con fogliami e figure, e gasparo e girolamo misuroni intagliatori, et jacopo da trezzo, i quali in
milano lor patria hanno fatto opere lodevoli e degne di
lor; come ancora mostra nelle medaglie pietro paulo
galeotti romano appresso il duca cosimo in fiorenza,
oltre i coni delle medaglie nell’opere della tausia, imitando gli andari di maestro salvesto, che di tal professione in roma fece cose divine; enea ancora parmigiano, intagliatore di stampe di rame che oggi lavora
felicemente, et ieronimo de’ fagiuoli bolognese, intagliatore pur di stampe di rame e bonissimo maestro di
cesello.







antonio da san gallo
architetto fiorentino
quanto buona opera fa la natura, fra le infinite buone
che ella ne fa, quando ella manda uomini al mondo, che
universalmente siano nelle fabbriche di alto ingegno e
che quelle rendino sicure di fortezza e murate con diligenza, le quali d’ogni tempo a chi nasce faccino vero testimonio de la generosità de’ principi magnanimi, con lo
abbellire, onorare e nobilitare i siti, dove elle sono? con
ciò sia cosa che gli scritti, quando sí fatte cose adducono
per testimonio, sono piú carichi di verità e di maggiore
ornamento pieni. inoltre elle ci difendono da la furia de
gli inimici, danno conforto all’occhio nel vederle, essendo di somma bellezza ornate, e ci fanno infinite comodità, consumandosi dentro a quelle, se non piú, la metade almeno della vita nostra. sono ancora necessarie per
le povere genti, le quali, in quelle lavorando, si guadagnano il viver loro, senza che gli squadratori, gli scarpellini, i muratori et i legnaiuoli operando sotto nome d’un
solo, fanno che si dà fama a infiniti. laonde, concorrendo gli artefici per gara della professione, diventano rari
ne gli esercizii e tali eterni per fama, che, come un lucentissimo sole posto sopra la terra, circondano il mondo
ornatissimo e pieno di bellezza. perché la gran madre
nostra, del seme de’ suoi genitori con l’opere di loro
stessi, fanno diventare di rustica, pulita, e di rozza, leggiadra e colta, e con le virtú di lei medesima infinitamente crescere de grado. laonde il cielo, che gli intelletti forma nel nascere, veggendo quegli sí belle fabbriche
cavarsi della fantasia, gioisce nel vedere esprimere i concetti delle menti divine et i grandissimi intelletti de gli
uomini. e nel vero, quando tali ingegni vengono al mondo, e tali e tanti benefici gli fanno, ha grandissimo torto
la crudeltà della morte a impedirli il corso della vita. an-







cora che non potrà ella però già mai con ogni sua invidia
troncare la gloria e la fama di quegli eccellenti, consecrati alla eternità; la onorata memoria de’ quali (mercé degli scrittori) si andrà continuamente perpetuando di lingua in lingua, a dispetto della morte e del tempo; come
le stesse fabbriche e scritti del chiarissimo antonio da
san gallo. il quale nella architettura fu tanto illustre e
mirabile et in ogni sua opera considerato sí, che per le
sue fatiche merita non minor fama di qualsivoglia architetto antico o moderno, considerando quanto di valore e
di grandissimo animo fosse. era costui nel discorrere le
cose eloquente e saputo, nel risolverle savissimo e presto, et in esequirle molto sollecito. né mai fu architetto
moderno, che tanti uomini tenesse in opra, né che piú
risolutamente in esercizio gli facesse operare. aveva tanta pratica per la moltitudine dell’opere infinite che aveva fatte, et era il giudicio di esso tanto sano e maraviglioso nel conoscere le cose ben misurate, che e’ pareva
certo impossibile che ingegno umano sapesse tanto.
tenne continuo gli occhi nelle cose che fece, che non
uscissero fuor de’ termini e misure di vitruvio, e continuamente infin che morí studiò quello, e veramente lo
mostrò d’intendere nella maravigliosa fabbrica e nel modello di san pietro, come a suo luogo diremo.
fu figliuolo antonio di bartolomeo picconi di mugello bottaio, il quale, nella sua fanciullezza imparando
l’arte del legnaiuolo, si partí di fiorenza, sentendo che
giuliano da san gallo suo zio era in faccende a roma
insieme con anton suo fratello. per il che da bonissimo
animo, volto a le faccende dell’arte dell’architettura, seguitando quegli, prometteva di sé que’ fini che nella età
matura cumulatamente veggiamo per tutta l’italia, in
tante cose fatte da lui. avvenne che giuliano, per lo impedimento che ebbe di quel suo male di pietra, fu sforzato ritornare a fiorenza, et antonio venuto in cognizione di bramante da casteldurante architetto, cominciò







per esso, che era vecchio e dal parletico impedito le mani, non poteva come prima operare, a porgergli aiuto ne’
disegni che si facevano; dove antonio tanto nettamente
e con pulitezza conduceva, che bramante trovandogli di
parità misuratamente corrispondenti, fu sforzato lasciargli la cura d’infinite fatiche che egli aveva a condurre,
dandogli bramante l’ordine che voleva, e tutte le invenzioni e componimenti che per ogni opra s’avevano a fare. nelle quali con tanto giudizio e spedizione e diligenza si trovò servito da antonio, che l’anno mdxii
bramante gli diede la cura del corridore ch’andava a’
fossi di castel santo agnolo, della quale opera cominciò
avere una provisione di x scudi il mese. avvenne che seguí la morte di giulio ii, onde l’opra rimase imperfetta.
ma lo aversi acquistato antonio già nome di persona ingegnosa nella architettura, e che nelle cose delle muraglie avesse bonissima maniera, fu cagione che alessandro primo cardinal farnese, ora papa paulo iii, venne
in capriccio di far restaurare il suo palazzo vecchio,
ch’egli in campo di fiore con la sua famiglia abitava.
della quale opera antonio, che desiderava venire in
grado, fece piú disegni in variate maniere disegnati, fra i
quali ve n’era uno accomodato, con due appartamenti, e
fu quello che a sua s<antità> reverendissima piacque,
avendo egli il signor pier luigi e ’l signor ranuccio suoi
figliuoli, i quali amando pensò dovergli lasciare di tal
fabbrica accommodati. e dato a tale opera principio, ordinatamente ogni anno si fabbricava un tanto.
venne in questo tempo, ch’al macello de’ corbi a roma, vicino alla colonna traiana, si fabbricò una chiesa
col titolo di santa maria da loretto, la quale da gli ordini di antonio fu ridotta finita di perfezzione con ornamento bellissimo. per che, crescendogli quel nome, per
lo quale infiniti cercano far fare le cose loro a quegli che
di bellezza e di perfezzione le conducono, si destò l’animo a m<esser> marchionne baldassini e, vicino a santo







agostino, fece condurre col modello e reggimento di
antonio un palazzo, il quale è in tal modo ordinato, che
per piccolo che egli sia, è tenuto per quello ch’egli è il
piú comodo et il primo allogiamento di roma, nel quale
le scale, il cortile, le logge, le porte et i camini con somma felicità e grazia sono lavorati. di che rimanendo
m<esser> marchionne sodisfattissimo, deliberò, poi
inanimito, che perino del vaga pittor fiorentino vi facesse una sala di colorito e storie et altre figure, i quali ornamenti gli hanno recato grazia e bellezza infinita. accanto a torre di nona ordinò e finí la casa de’ centelli,
la quale è piccola, ma molto comoda. e non passò molto
tempo che andò a gradoli, luogo su lo stato del reverendissimo cardinal farnese, e vi fece fabbricare per
quello un bellissimo et utile palazzo. nella quale andata
fece grandissima utilità nel restaurare la rocca di capo
di monte, con ricinto di mura basse e ben foggiate; e fece allora il disegno della fortezza di capraruola. trovandosi monsignor reverendissimo farnese con tanta sodisfazione servito in tante opere di antonio, fu costretto a
volergli bene, e di continuo gli accrebbe amore, e sempre che poté farlo, gli fece favore in ogni sua impresa.
avvenne che il cardinale alborense, per lasciar memoria di sé nella chiesa della sua nazione, fece fabbricare da antonio, e condurre a fine, in san iacopo de gli
spagnuoli una cappella di marmi et una sepoltura per
esso; la quale cappella fra’ vani di pilastri fu da pellegrino da modona tutta dipinta, e su lo altare da iacopo del
sansovino fatto un san iacopo di marmo bellissimo; la
quale opera di architettura è certamente tenuta lodatissima. avvenne che m<esser> bartolomeo ferratino, per
comodità di sé e beneficio de gli amici, et ancora per lasciare memoria onorata e perpetua, fece fabbricare da
antonio su la piazza d’amelia un palazzo, il quale è cosa
onorevolissima e bella, dove antonio acquistò fama et
utile non mediocre.







era in questo tempo in roma antonio di monte, cardinale di santa prassedia, il quale per le buone qualità
sue, avendo animo a far qualche memoria in vita al palazzo dove abitava e che risponde in agone, dove è la
statua di maestro pasquino, volse nel mezzo che risponde nella piazza, far fabbricare una torre, la quale, con
bellissimo componimento di pilastri e finestre dal primo
ordine fino al terzo, con grazia e con disegno gli fu da
antonio ordinata e finita, e per francesco dell’indaco
lavorata di terretta a figure e storie da la banda di dentro
e di fuora.
aveva contratta seco talmente amicizia il reverendissimo cardinale d’arimino che, mosso da gloria, per lasciare di sé a’ posteri ricordo in tolentino nella marca
fece per ordine di antonio fabbricare un palazzo. onde
oltra lo esser messer antonio premiato, gli ebbe il cardinale di continuo obligazione. mentre che queste cose giravano e la fama d’antonio crescendo si spargeva, avvenne che la vecchiezza di bramante, et alcuni suoi
impedimenti, lo fecero cittadino dell’altro mondo. per il
che per papa leone subito furono constituiti tre architetti sopra la fabbrica di san pietro: raffaello da urbino,
giulian da san gallo zio d’antonio, e fra’ giocondo.
e non andò molto che fra’ giocondo si partí di roma, e giuliano, essendo vecchio, ebbe licenza di potere
ritornare a fiorenza.
laonde antonio, avendo servitú col reverendissimo
farnese, strettissimamente lo pregò che volesse supplicare a papa leone che il luogo di giuliano suo zio gli
concedesse.
la qual cosa fu facilissima a ottenere prima per le
virtú di antonio, ch’erano degne di quel luogo, poi per
lo interesso della benivolenza fra il papa e ’l reverendissimo farnese.
cosí in compagnia di raffaello da urbino si continuò
quella fabbrica assai freddamente.







avvenne che il papa andò a civita vecchia per fortificarla, et in compagnia di esso erano perciò venuti infiniti signori, fra gli altri giovan paulo baglioni e ’l signor
vitello, similmente, di persone ingegnose, v’erano pietro navarra et antonio marchisi architetto, il quale per
commissione del papa era venuto da napoli.
e ragionandosi di fortificare civita vecchia, infinite e
varie circa ciò furono le opinioni; e chi un disegno e chi
un altro facendo, antonio, fra tanti, ne spiegò loro uno,
il quale fu confermato dal papa e da quei signori et architetti, che di fortezza, di guardie e di bellezza fosse di
tutti il meglio inteso et il piú facile.
per il che ne acquistò gran credito appresso la corte.
nacque in questo tempo un disordine di paura nel palazzo apostolico, per avere raffaello da urbino nel far
le logge papali compiaciuto a tanti nel fare le stanze di
sopra al fondamento, che vi erano restati molti vani con
assai grave danno del tutto, per il peso che in su quelli si
aveva a reggere, e di già lo edificio minava a terra, per il
grandissimo peso che avea sopra. per il che tutta la corte
a furia sgomberando, si dubitava che tal cosa fra breve
spazio non ne facesse infiniti capitar male. e certamente
lo arebbe fatto, se la virtú di antonio con puntegli e travate, riempiendo di dentro quelle stanzerelle e rifondando per tutto, non le avesse ridotte ferme e saldissime,
come elle furono mai da principio, il che gli accrebbe
nome grandissimo.
aveva la nazion fiorentina in roma dato ordine, e cominciato in strada giulia dietro a’ banchi la chiesa loro,
la quale per mano di iacopo sansovino fu disegnata. ma
perché nel porla si mise troppo dentro nel fiume, furono
sforzati fare una spesa di dodici mila scudi in un fondamento in acqua per quella. il quale fu poi da antonio
con bellissimo ingegno e con fortezza condotto. la quale via, non potendo esser trovata da iacopo, si trovò per
antonio, e fu murata sopra acqua parecchi braccia. et







oltre questo ne fece modello, che certo è cosa rara, superba et onorata, se ciò conducevano a fine. si partí il
papa una state di roma et andò a monte fiasconi, et in
quel luogo ordinò che antonio, il quale aveva condotto
seco, restaurasse quella rocca, già anticamente edificata
da papa urbano. et inanzi che si partisse, nell’isola visentina nel lago di bolsena, fece fare due tempietti piccioli, uno de i quali era condotto di fuori a otto facce e
dentro tondo, fabbricato con leggiadro ordine, e l’altro
era di fuora quadro e dentro in otto facce, e nelle facce
de’ cantoni erano quattro nicchie, una per ciascuno, i
quali fecero testimonio di quanto egli sapesse usare la
varietà ne’ termini delle architetture. e cosí, mentre che
questi tempii si fabbricavano, egli tornò in roma, e diede principio sul canto di santa lucia, dove al presente è
la nuova zecca, al palazzo del vescovo di cervia, il quale non si finí. fece ancora quello del signore ottavio de’
cesis, cosa onoratissima. vicino a corte savella fece la
chiesa di santa maria di mon<s>errato, la quale è tenuta bellissima. e similmente fece la casa d’un marrano,
posta dietro il palazzo di cibò, vicino alle case de’ massimi dall’orso, cosa non molto grande.
successe in questo tempo la morte di leone x, la
quale diede la morte a tutte le buone arti et a tutte le
virtú, essendosi nel tempo di giulio e suo, ridotte a perfezzione tutte le architetture, le sculture e le buone pitture, e ritrovati gli stucchi, et ogni difficilissima cosa venuta in bella maniera et in buona facilità con le altre
scienze ancora, le quali tutte furono assassinate per la
creazione di papa adriano vi. e talmente queste virtú
furono battute, che se il governo della sede apostolica
fosse lungo tempo durato nelle sue mani, intraveniva a
roma nel suo pontificato, come al tempo di gregorio o
di altri padri vecchi che attesero solamente allo spirito e
pregiarono poco le architetture. anzi furono inimicissimi alle arti del disegno, se vero è (come molti afferma-







no) che tutte le statue avanzate alle rovine de’ gotti, sí le
buone come le ree, fussino dannate da loro al fuoco, per
cose da fare deviare gli uomini da la santa religione. et
aveva già minacciato adriano (credo per mostrarsi simile a quelli, come se la santità consistesse in imitare i difetti delli uomini da bene, et alcuno n’hanno) di voler
gettare per terra la cappella del divino michele agnolo,
dicendo ch’era una stufa d’ignudi. e sprezzando tutte le
buone pitture e le statue, le chiamava lascive e del mondo, opprobriose e transitorie. per il che fu cagione che
non solo antonio, ma tutti coloro che avevano ingegno,
si fermassero in ogni cosa, talché nel suo tempo non si
lavorò quasi nulla alla fabbrica di san pietro, della quale
doveva pur quel papa essere molto piú ardente, poiché
delle altre cose mondane si voleva mostrare nimico. voltossi dunque antonio ad altre cose, e ristaurò sotto il
pontificato suo le navi piccole della chiesa di san iacopo
de gli spagnuoli, et insieme accomodò la facciata dinanzi con bellissimi lumi. fece lavorare il tabernacolo della
imagine di ponte di trevertino, il quale benché piccolo
sia ha però molta grazia, nel quale perin del vaga lavorò
a fresco una bella operetta.
erano già le povere virtú per lo viver d’adriano mal
condotte, quando il cielo, mosso a pietà di quelle, deliberò con la morte d’uno farne risuscitar mille; onde lo
levò del mondo, e gli fece dar luogo a chi meglio doveva
tenere tal grado e con altro animo governar le cose del
mondo. perciò creato papa clemente vii, pieno di generosità, seguitando le vestigie di leone e de gli altri antecessori suoi, si pensò che, avendo nel cardinalato suo
fatto belle memorie, dovesse nel papato avanzare tutti
gli altri di rinovamenti di fabbriche e di ornamenti. la
quale creazione fu di refrigerio a molti virtuosi, et a i timidi et ingegnosi animi, che s’erano avviliti, grandissimo
fiato e desideratissima vita. i quali per tal cosa risurgendo, diedero poi quegli onorati segni nell’opere loro,







ch’al presente veggiamo. antonio dunque per commissione di sua santità messo in opera, subito rifece un cortile in palazzo dinanzi alle logge, dipinte per ordine di
raffaello; il quale fu di grandissima utilità, andandosi
prima per certe vie torte strane e strette, dove allargando antonio diede ornamento, ordine e grandezza a quel
luogo. fece in banchi la facciata della zecca vecchia di
roma, di bellissimo garbo in quello angulo girato in tondo, che è tenuto cosa difficile e miracolosa, et in quella
mise l’arme del papa. rifondò il resto delle logge papali,
le quali per la morte di leone non s’erano finite, e per la
poca cura d’adriano non s’erano continuate né tocche.
ora clemente per mezzo di antonio le fece condurre a
ultimo fine.
avvenne che sua santità, come ingegnosa, desiderava
che si fortificassero piacenza e parma, e per esse infiniti
disegni e molti modelli si fecero; i quali deliberato il papa mandare in quei luoghi, uní insieme giulian leno et
antonio, il quale menò seco a piacenza lo abbaco suo
creato, e pier francesco da viterbo ingegnere valentissimo, e michele da san michele veronese architetto, il
quale in monte fiascone alla madonna dava disegni. et
a parma et a piacenza arrivati, tutti insieme condussero
a perfezzione i disegni di quella fortificazione. il che fatto, si partí antonio solo per roma e fece la via di fiorenza, per vedere gli amici suoi. la qual passata fu l’anno mdxxvi. e ciò fu cagione che, nel passare per le
strade, come è usanza di chi ritorna alla patria, antonio
vide una giovane de’ deti di bellissimo aspetto, e molto
per la venustà e per la grazia sua di quella s’accese. onde, domandando de lo essere di colei e de’ parenti ancora, pensò non poter conseguire l’intenzion sua, se per
moglie non gliene concedevano, non avendo egli risguardo a la età, né a la condizion bassa di se medesimo,
né considerando la servitú, né il disordine in che metteva la casa sua, e molto piú se stesso, che piú importava e







che molto piú doveva stimare. conferí ciò con i parenti
suoi, che ne lo sconfortarono molto, essendo disconvenevole in ogni parte per esso, il quale doveva fuggir
quello, che con suo danno e mal grado del proprio fratello cercava d’avere. ma lo amore, che lo teneva morto,
e ’l dispetto e la gara lo fecero dare in preda allo appetito, onde conseguí l’intento suo. era naturalmente antonio contra i suoi prossimi ostinato e crudele; il quale empio costume fu cagione che il padre di esso non molto
inanzi, con animo disperato, continuamente visse per
lui, e veggendosi nella vecchiezza abbandonato dal proprio figliuolo, piú di questo che d’altro s’era morto.
era questa sua donna tanto altiera e superba, che non
come moglie di uno architetto, ma a guisa di splendidissima signora faceva disordini e spese tali, che i guadagni,
che per lui furono grandissimi, erano nulla alla pompa
et alla superbia di lei. che oltra lo essere stata cagione
che la suocera si uscisse di casa e morisse in miseria, non
potette ancora guardar mai con occhio diritto alcuno
de’ parenti del marito, e solo attese ad alzare i suoi, e
tutti gli altri ficcar sotto terra. né per questo restò batista fratello di lui, come persona di ingegno ben dotato
dalla natura et ornato straordinariamente di buoni costumi, di servirlo et onorarlo sempre mai e con ogni sollecitudine in tutto ciò che gli fu possibile, ma tutto invano perché mai non gli fu mostrato da quello un segno
pure di amorevolezza, in vita o in morte.
era assai poca comodità di stanze in palazzo, per il
che papa clemente ordinò che antonio sopra la ferraria cominciasse quelle dove si fanno i concistori publici,
le quali da clemente furono lodate. fece farvi poi sopra
le stanze de’ camerieri di sua santità, et ancora fece sopra il tetto di queste stanze, la quale opra fu pericolosa
molto con tanto rifondare. e nel vero in questo antonio
valse molto, atteso che le fabbriche di lui mai non mostrarono un pelo, né fu mai de’ moderni architetto piú







securo né piú accorto in congiungere mura. andò poco
dopo questo per ordine del papa a santa maria de loreto, et ordinò che si coprisse di piombo i tetti, e quella,
che ruinava, rifondò, dandole miglior forma e miglior
grazia che ella non aveva prima. avvenne che la fuga del
sacco di roma fece ritirare il papa nella sua partita in
orvieto, dove la corte infinitamente pativa disagio d’acqua. talché venne pensiero al papa di fare murare di
pietra un pozzo in quella città, con larghezza di xxv
braccia e due scale intagliate nel tufo, l’una sopra l’altra
a chiocciola, secondo che ’l pozzo girava, e che si scendesse sino in su ’l fondo per due scale a lumaca doppie
in questa maniera: che le bestie andavano per l’acqua,
entrando per una porta, calassino sino in fondo, per la
lumaca deputata solamente a lo scendere, et arrivate su
’l ponte dove si carica l’acqua, senza ritornare in dietro,
passassino a l’altro ramo della lumaca, che si aggira sopra quello della scesa, e se ne venissino suso e, per una
altra porta diversa e contraria alla prima, riuscissino fuori de ’l pozzo. cosa ingegnosa di capriccio e maravigliosa di bellezza, la quale fu condotta quasi al fine inanzi
che clemente morisse. da poi papa paulo fece finire la
bocca di esso pozzo, ma non come aveva ordinato clemente. è certo che gli antichi non fecero mai edifizio
pari a questo, né d’industria né d’artificio, essendo in
quello il tondo del mezzo, che sino in fondo dà lume per
certe finestre a quelle due scale, che girando salgono e
scendono sino in su ’l fondo. mentre si faceva questa
opera, si condusse antonio in ancona, et ordinò la fortezza in quella città, la quale continuando a fine si condusse. deliberò papa clemente nel tempo del duca
alessandro suo nipote che in fiorenza si facesse la fortezza, per la quale il signore alessandro vitello con
pierfrancesco da viterbo, mise le corde a la porta a
faenza, e per ordine di antonio si condusse con tanta
prestezza, che mai nessuna fabbrica antica o moderna fu







condotta sí tosto al termine. fondovvisi da principio un
torrione chiamato il toso, dove furono messi epigrammi
e medaglie infinite, con cerimonia e pompa solenne. la
quale opera è celebrata oggi per tutto il mondo, et in
quella città è tenuta inespugnabile.
fu con suo ordine inanzi a questo condotto a loreto
il tribolo scultore, raffaello da monte lupo e francesco da san gallo giovane, i quali finirono le storie di
marmo cominciate per andrea sansovino, le quali lavorarono con diligenza. era allora in arezzo il mosca fiorentino intagliator di marmi raro et unico al mondo, per
gli intagli di che sorte si sia, il quale faceva un camino di
pietra a gli eredi di pellegrino da fossombrone, che riuscí opera divinissima per intaglio. costui a’ preghi d’antonio si condusse a loreto, et in quei luoghi fece festoni,
che sono divinissimi. per il che con solecitudine et amore tal fabbrica e tutto lo ornamento restò a quella camera di nostra donna finito. aveva antonio in questo
tempo alle mani cinque opere grosse, alle quali, benché
fossero in diversi luoghi situate lontane l’una da l’altra, a
tutte suppliva, né mai mancò da fare a nessuna prima
per lo provido ingegno di lui e poi per l’aiuto portogli
da batista suo fratello. erano queste cinque opere la fortezza di fiorenza, quella di ancona, l’opera del loreto,
il palazzo apostolico et il pozzo d’orvieto, che di sopra
dicemmo. successe in questo tempo la morte di clemente e la creazione di papa paulo iii farnese, già nel
suo cardinalato amicissimo, il quale lo fece divenire in
maggior credito et in piú favore. perché, avendo sua
santità fatto il signor pier luigi suo figliuolo duca di
castro, mandò antonio in quella città, che vi fece il disegno della fortezza, la quale fu poi da quel duca fatta
fondare da antonio, e similmente la fabbrica del suo palazzo, ch’in su la piazza è murato, nominato l’osteria. in
quel luogo su la medesima piazza fece la zecca di trevertino, a similitudine di quella di roma, e molti altri palaz-







zi a piú persone, cosí terrazzane, come foristiere, con
spese grossi<ssi>me et incredibili a chi non l’ha vedute,
senza rispiarmo alcuno, tutti di bellezza ornati, e parimente di comodità agiatissimi.
avvenne che l’anno che tornò carlo v imperadore
vittorioso da tunizi, avendo egli in messina, in puglia et
in napoli, onoratissimi archi del trionfo della vittoria
sua, e venendo sua maestà a roma, fu data commissione ad antonio ch’al palazzo di s. marco facesse di legname uno arco trionfale, il quale egli ordinò in sotto
squadra, acciò che potesse servire a due strade, del quale non s’è veduto mai in tal genere il piú superbo né il
piú proporzionato. e nel vero, se in tale opera fosse stata la superbia e la spesa de’ marmi, come vi fu la diligenza del condurlo, con la sottilità e lo studio dell’arte in legname, meritamente si avrebbe potuto numerare fra le
sette moli del mondo. et oltra questo, ordinò tutta la festa che si fece, per la riceuta di sí alto imperadore, la
quale festa fu cagione che siena, lucca e poi fiorenza le
tante nuove ornate e variate opere facessero. seguitò poi
per il duca di castro la fortezza di nepi, con tutta la
fortificazione, che per detta città si vede inespugnabile e
bella; et inoltre tutti i disegni privati a’ cittadini di quel
luogo, dove ancora dirizzò molte strade. fu parere di
sua santità che si facessero i bastioni di roma, ordinati
(come si vede) inespugnabilissimi. ne’ quali venendo
compresa la porta di santo spirito, ve la fece egli ma con
ornamento rustico di trevertini, in maniera molto soda e
molto rara, e con tante magnificenzie che ella pareggia le
cose antiche. la quale opera, dopo la morte di lui, fu chi
cercò con vie straordinarie far ruinare, mosso piú per invidia della gloria sua che per ragione, s’e’ fosse stato lasciato fare da chi poteva. ma chi poteva non volse. fu di
suo ordine il rifondare quasi tutto il palazzo apostolico,
il quale minacciava ruina, et in un fianco, la cappella di
papa sisto, dove sono l’opere di michele agnolo, e si-







milmente la facciata dinanzi, senza che mettesse un minimo pelo, cosa piú di pericolo che d’onore. accrebbe
la sala grande della cappella di sisto et a quella in due
lunette in testa fece quelle finestrone terribili, con sí maraviglioso lume e partimenti buttati nella volta, i quali si
fecero di stucco, la quale opera si può mettere per la piú
bella e per la piú ricca sala di tutto il mondo. et in su
quella accompagnò, per ire in san pietro, scale mirabili
di dolcezza a salire, che fra gli antichi e moderni non si è
visto ancor meglio; e la cappella paulina, dove si ha da
mettere il sacramento, cosa vezzosissima e tanto bella e
sí bene misurata e partita, che per la grazia che vi si vede
pare che ridendo e festeggiando ti s’appresenti. fece la
fortezza di perugia, nella discordia che fu tra loro e ’l
papa, dove le case de’ baglioni andorono per terra, la
quale con prestezza maravigliosa non solamente rese finita, ma bella. fece ancora la fortezza in ascoli, e quella
in pochi giorni condusse a termine, che ella si poteva
guardare. il che gli ascolani e gli altri non pensarono già
mai che si potesse fare in molti anni. per il che nel metterci sí tosto la guardia, quei popoli si stupirono e quasi
non lo credevano. rifondò ancora per le piene, quando
il tevere ingrossa in roma, la casa sua in strada giulia, e
diede principio et a buon termine condusse il palazzo
ch’egli abitava, vicino a san biagio, cosa onoratissima e
degna d’ogni principe, nel quale spese qualche migliaia
di scudi.
ma tutto quello che fece di giovamento e d’utilità al
mondo è nulla a paragone del modello della venerandissima e stupendissima fabbrica di san pietro, la quale fu
ordinata da bramante, et egli con ordine nuovo e modo
straordinario di leggiadria e di proporzionata composizione e di decoro e distribuzione de’ suoi luoghi, con
bellissimi corpi in piú parti di quella situati e fermi, nuovamente ha riordinata e per mano d’antonio d’abaco
suo creato, fattone fare di legname tutto il modello inte-







ramente finito, dove si ha guadagnato nome grandissimo. ringrossò i pilastri di san piero acciò il peso della
tribuna di quello dovesse aver fede, dove potesse posare
le forze sue et inoltre i fondamenti per tutto sparsi pieni
di soda materia e di fortezza corrispondenti, i quali saranno cagione che quella fabbrica non farà piú peli, né
minaccerà ruina, come fece a bramante. il quale magisterio se fosse sopra la terra, come è nascosto sotto, farebbe sbigottire ogni terribile ingegno. per il che la lode
e la fama di questo mirabile artefice debbono tenere
luogo di considerazione fra gli intelletti begli e fra i chiari ingegni, i quali sapranno grado alle sue fatiche, per
tante belle vie e tanti modi di facilità cercò ornare l’arte
sua in questo secolo.
trovasi che sino al tempo degli antichi romani sono
stati e sono di continuo gli uomini di terni e quegli di
rieti inimicissimi, per la differenzia che ’l lago delle
marmora alcuna volta tenendo in collo faceva violenzia
a una delle parti, onde quei di rieti lo volevano aprire et
i ternani non volevano a ciò consentire. per il che di
continuo et in ogni tempo, o di imperatore o di pontefice che s’abbia governato roma, hanno mostro segno di
dolersi. e fino al tempo di m<arco> tullio cicerone fu
mandato dal senato a decidere tal differenza, la quale
per gli dubbi ebbe difficultà e non fu mai risoluta. e per
questo ancora l’anno mdxlvi furono mandati ambasciatori a papa paulo, et egli mandò antonio che risolvesse
tal cosa, onde per suo giudicio si risolse che questo lago
da una banda, dove è il muro, sboccasse; e lo fece antonio con grandissima difficultà tagliare. quivi per il caldo
del sole, essendo pur vecchio e cagionevole, si ammalò
di febbre in terni, e non andò molto che rese l’anima al
cielo. de la qual cosa infinito dolore sentirono i prossimi e gli amici suoi, et universalmente tutte le fabbriche,
le quali per il vero ne hanno patito. come il palazzo di
farnese, vicino a campo di fiore dove, essendo state







poi rifatte le scale et alcuni palchi fuori del primo disegno, non parrà mai unito il tutto, né di una medesima
mano. similmente san pietro et altre muraglie se ne
debbon dolere. morto fu condotto in roma e con pompa grandissima portato a la sepoltura, accompagnandolo tutti gli artefici di disegno, et altri infiniti amici di lui.
fu da i soprastanti di san pietro fatto mettere il corpo
suo in un deposito, vicino alla cappella di papa sisto in
san pietro; e gli hanno fatto porre lo infrascritto epitaffio:
antonio sancti galli florentino vrbe mvnienda ac
pvb<licis> operibvs praecipveqve d<ivi> petri
templo ornan<do> architectorvm facile principi
dvm velini lacvs emissionem parat pavlo iii
pont<ifice> max<imo> avtore inter amnae
intempestive extincto isabella deta vxor
moestiss<ima> posvit mdxlvi iii calend<is>
octobris.







giulio romano
pittore et architetto
quando fra il piú de gli uomini si veggono spiriti ingegnosi, che siano affabili e giocondi, con bella gravità
in tutta la conversazione loro, e che stupendi e mirabili
siano nell’arti che procedono da l’intelletto, si può veramente dire che siano grazie ch’a pochi il ciel largo destina; e possono costoro sopra gli altri andare altieri per la
felicità delle parti, di che io ragiono. percioché tanto
può la cortesia de’ servigi negli uomini, quanto nelle
opere la dottrina delle arti loro. di queste parti fu talmente dotato dalla natura giulio romano, che veramente si poté chiamare erede del graziosissimo raffaello sí
ne’ costumi, quanto nella bellezza delle figure nell’arte
della pittura; come dimostrano ancora le maravigliose
fabbriche fatte da lui e per roma e per mantova, le quali non abitazioni di uomini, ma case degli dèi per esempio fatte degli uomini ci appariscono. né tacer voglio la
invenzione della storia di costui nella quale ha mostro
d’essere stato raro, e che nessuno l’abbia paragonato. e
ben posso io sicuramente dire che in questo volume non
sia egli secondo a nessuno. veggonsi i miracoli ne’ colori da lui operati, la vaghezza de i quali spira una grazia
ferma di bontà e carca di sapienzia ne’ suoi scuri e lumi,
che talora alienati e vivi si mostrano. né con piú grazia
mai geometra toccò compasso di lui. tal che se apelle e
vitruvio fossero vivi nel cospetto degli artefici, si terrebbono vinti dalla maniera di lui che fu sempre anticamente moderna, e modernamente antica. per il che ben doveva mantova piagnere, quando la morte gli chiuse gli
occhi, i quali furono sempre vaghi di beneficarla, salvandola da le inondazioni dell’acque e magnificandola ne i
tanti edifizi, che non piú mantova, ma nuova roma si
può dire, bontà dello spirito e del valore dello ingegno







suo maraviglioso. il quale di modi nuovi, che abbino
quella forma, che leggiadramente si conoschino nella
bellezza de gli artefici nostri, piú d’ogni altro valse per
arte e per natura.
fu giulio romano discepolo del grazioso raffaello
da urbino, e per la natura di lui mirabile et ingegnosa,
meritò piú de gli altri essere amato da raffaello, che ne
tenne gran conto, come quello che di disegno, d’invenzione e di colorito tutti i suoi discepoli avanzò di gran
lunga. e ben lo mostrò raffaello, mentre ch’e’ visse, nel
farlo di continuo lavorare su tutte le piú importanti cose
che egli dipignesse, nelle quali, come curioso e desideroso d’imitare il suo maestro, attese molto alle cose d’architettura. e per lo diletto che in tal cosa sempre pigliò,
fece di nuove capricciose e belle fantasie. come si vede
ancora alla vigna del papa, vicino a monte mario, nella
quale è un componimento leggiadrissimo nella entrata e
di stravaganzia nelle facce di fuora, e nel cortile di dentro il medesimo si vede. la quale opera e per le fontane,
che rustiche fece lavorar, e per quelle che domestiche ci
sono, e per ogni ornamento fattovi è la piú bella che sia
fuor di roma, per ispasso di vigne e per grandezza e bellezza di luogo. per essere in quella una fonte lavorata di
musaico alla rustica, di gongole, telline et altre cose maritime, per le mani del mirabile giovanni da udine, che,
per essere stata da lui investigata dallo antico, è la prima
ne’ moderni ch’ha dato lume di far quelle, che sí belle in
roma e sparse per italia sono sí maravigliose di varietà e
d’ornamento. e per mano del medesimo sono ancora gli
stucchi, che in tal vigna nelle belle logge fece e le grottesche che vi si veggono dipinte, delle quali egli il primo di
tale arte fra’ moderni fu capo, e piú di tutti divino è stato tenuto. come si veggono ancora di man d’esso gli animali, che in questa opera fece, i quali nessuno con piú
pratica e con piú vivezza ha mai lavorato. fece in tal fabbrica giulio, oltra infiniti disegni, in una testa di quelle







logge un polifemo grandissimo, con infinito numero di
fanciulli satiri, che gli giuocano intorno; il quale è stato
tenuto cosa molto lodevole.
avvenne che, nella morte di raffaello, gio<van>
francesco fiorentino e giulio romano rimasero insieme eredi delle sue cose; perché diedero fine in compagnia a infinite opere, le quali raffaello aveva lasciato loro insieme col credito, e particularmente la sala di
palazzo, dove sono i fatti di gostantino. della quale
opera tutta giulio fece i cartoni, et una parete dove gostantino ragionava a’ soldati, ordinarono di mistura per
farla in muro a olio, e poi, non riuscendo, si deliberarono di gettarla per terra e dipignerla in fresco. e fu tosto
finita, essendosi quella già cominciata da raffaello nel
tempo di leone x, la quale per la morte di esso e poi di
papa adriano, che non curò di farla finire, fu prolungata fino a i primi anni di clemente vii. è questa opera
molto bella d’invenzione, et ha di molte parti perfettissimamente condotte. e cosí fecero insieme giovan francesco e giulio per perugia la tavola di monte luci, et un
quadro di nostra donna, nel quale giulio fece una gatta, e fu per questo detto il quadro della gatta, che fu
molto lodato. era in quel tempo giovan matteo genovese, datario del papa e vescovo di verona, il quale a’
servigi di clemente con grandissimi favori tenne giulio
in altezza. perché in palazzo gli ordinò alcune stanze
murate vicino alla porta, e gli fece lavorare una tavola
della lapidazione di santo stefano, per santo stefano di
genova, suo beneficio. la quale è di bellezza e di singular grazia e di componimento sí ben condotta, che è la
migliore opera di quante e’ facesse già mai. atteso che vi
sono pezzi d’ignudi bellissimi, e quella gloria, dove cristo siede alla destra del padre, è cosa veramente celeste
e non dipinta. della quale giovan matteo fece degni i
frati di monte oliveto, donandogli quel luogo dove oggi
dimorano per monistero loro.







fece ancora a iacopo fuccheri tedesco, in roma nella
chiesa di santa maria d’anima, una tavola alla cappella
loro, ch’è molto lodata, e massimamente un casamento
girato in tondo, che certo è cosa divina. similmente a’
piè d’un san marco un leone, i peli del quale torcono secondo che egli gira, cosa veramente difficile, e le ali di
quello piú di piume e di penne, che di colori contraffatte. aveva giulio a’ servigi suoi in roma giovanni dal
leone e raffaello dal colle da ’l borgo a san sepolcro, i
quali erano molto destri nel mettere in opera le cose
ch’egli disegnava. per il che gli fece condur vicino alla
zecca un’arme, assegnandone la metà per ciascuno, situata allato a santa maria chiesina, vicino alla zecca
vecchia in banchi, nella quale sono due figure che reggono l’ornamento col capo. e nella sala grande che fece,
essi una gran parte colorirono e condussero di quelle cose che vi sono. fece poi giulio a raffael borghese solo
condurre sopra la porta di dentro del cardinale della
valle una nostra donna, la quale cuopre un fanciullo
che dorme, e santo andrea e san niccolò, che maravigliosissimamente furono lodati.
diede in questo medesimo tempo il disegno della vigna e palazzo di m<esser> baldassarre da pescia, e dentro a quello fece condurre di pittura e di stucchi la sala e
la stufa e lavorare una loggia di stucchi bianchi. la quale opera è certo tanto bella, varia et aggraziata, che miracolo e stupore è a vederla. si divise in questo tempo
giulio da giovan francesco, come quello che voleva
l’opere proprie condurre a modo suo. fece per roma
diverse cose d’architettura a diverse persone, come il disegno della casa de gli alberini in banchi, il quale disegnò giulio per ordine di raffaello, e cosí quello del palazzo che si vede su la piazza della dogana, che nel vero
è cosa bellissima. ordinò su un canto al macello de’
corbi la casa sua, la quale ha bel principio e vario, ancora che sia poca. era questo ingegno tanto celebrato di







nome e di grado, che la sua fama e dolcezza di natura fu
cagione che, sendo per suoi bisogni capitato a roma federigo gonzaga, primo duca di mantova, amicissimo di
messer pietro aretino, et egli domestico di giulio, in
tanta grazia lo raccolse per essere amatore delle virtú,
che non cessò di accarezzarlo, sí che lo condusse in
mantova a’ suoi servigi. quivi dimorando, non dopo
molto tempo, diede principio alla fabbrica et al bel palazzo del t. fuor della porta di san sebastiano, la quale
opera, per non esservi pietre vive, fece di mattoni e di
pietre cotte lavorate, con colonne, base, capitegli, cornici, porte e finestre, con bellissime proporzioni e stravagante maniera di adornamenti di volte, spartimenti, con
ricetti, sale, camere et anticamere divinissime. le quali
non abitazioni di mantova, ma di roma paiono, con bellissima forma di grandezza. e fece dentro a questo edifizio, in luogo di piazza, un cortile scoperto, nel quale
sboccano in croce quattro entrate. la principale delle
quali trafora e passa in una grandissima loggia e sbocca
nel giardino, l’altre due vanno a diversi appartamenti,
che son quattro. due de i quali ha fatto ornati di stucchi
e di pitture, et in una sala di quelli tutti i bellissimi cavalli turchi e barbari del duca, et appresso quello i cani favoriti, che sono naturali e bellissimi, con le volte di diversi spartimenti, e questi dipinti per le facce da basso.
arrivasi poi in una stanza, ch’è sul canto del palazzo,
nella quale sono nella volta le storie di psiche, veramente bellissime, e nel mezzo alcuni dèi che scortano al di
sotto in su, che di rilievo e non dipinti paiono. la forza
de i quali buca la volta con la bellezza de’ contorni e con
lo essere di colori con dottissima arte dipinti. nelle facciate attorno fece varie istorie, tutte divinissime e belle,
et una baccanaria per un sileno, che maraviglia è credere
che si possa far meglio ne gli strani fauni, satiri, tigri, et
una credenza di festoni pieni d’argenti, che i lustri de gli
ori e de gli argenti mostra vivissimi in varie fogge di la-







vori stranamente fatti da gli orefici. le quali capricciose
invenzioni dottamente con senso poetico e pittoresco ha
garbatissimamente finite. si passa poi in una camera,
dove sono fregi di figure di basso rilievo di stucchi, con
tutto l’ordine de’ soldati, che sono nella colonna di
traiano, lavorati con bella maniera. vedevisi ancora in
un palco d’una anticamera lavorato a olio, quando icaro
volando da dedalo suo padre ammaestrato, per gloria
del troppo alzarsi, il sole gli strugge la cera et abbrucia
l’ale, per il che precipitando in mare si muore; la quale
opera fu talmente considerata d’imaginazione e poi sí
ben condotta, che non pitture o cose imaginate, ma vive
e vere si rappresentano, perché qui si ha paura che non
ti cada addosso, et il calor del sole nel friggere e nell’abbruciar l’ale de ’l misero giovane fa conoscere il fumo e
’l fuoco acceso. e la morte nel volto d’icaro si comprende, non meno che il dolore e la passione nell’aria di dedalo. vedesi in xii storie de’ mesi quando in ciascuno le
arti piú da gli uomini sono con studio esercitate. le quali dir si puote che tanto rendino piacere, quanto la fatica
d’un cosí bello ingegno abbia avuto conforto nel dipignerle sí capricciosamente, e giudizio nel conoscerle.
passato quella loggia di tanti stucchi adorna e di tante
bizzarrie piena, si capita in certe stanze, dove dalle fantasie che varie vi sono, l’intelletto s’abbaglia. perché
giulio, che capriccioso et ingegnosissimo era, volse in
un canto del palazzo fare una stanza di muraglia e di pittura unita, tanto simile al vivo, che gli uomini ingannasse, et a quegli nell’entrare facesse paura. adunque perché quello edificio in quel cantone, che è ne’ paduli, non
patisse danno o impedimento da la debolezza de’ fondamenti, fece fare nella quadratura della cantonata una
stanza tonda acciò che i quattro cantoni venissero di
maggior grossezza, et a quella stanza una volta tonda a
uso di forno. né avendo tal camera cantoni per il girar
di quella, vi fece murare le porte e le finestre e ’l camino







di pietre rustiche lavorate e scantonate a caso, e sí
dall’una all’altra scommessi, che dall’una banda verso
terra ruinavano. ciò fatto, si mise a dipignere per quella
una storia, quando giove fulmina i giganti. aveva giulio nel mezzo del cielo figurato su certi nugoli il trono e
la sedia di giove, con l’aquila che teneva il folgore in
bocca. e giove partito di quella, sceso e piú basso, lanciava folgori, lo spavento e ’l lampo de i quali faceva
giunone ristrignersi in se stessa, ganimede e gli dèi fuggire per lo cielo su carri, marte coi lupi, mercurio coi
galli, la luna con le femmine, il sole co’ cavalli, saturno
coi serpenti, ercole e bacco e momo non manco affrettava il fuggire per l’aria, che si facessero gli altri, i quali
dalla baruffa de’ venti erano nelle loro vesti involti et
aviluppati. aveva fatto il pavimento di terra di frombole
di fiume acconce che giravano murate, e quelle nel piano della pittura, che veniva in terra, aveva contrafatte;
perché un pezzo quelle dipinte in dentro sfuggivano, e
quando da erbe e quando da sassi piú grossi erano occupate et adorne. e perché la stanza aveva sopra tutto il
cielo pieno di nugoli, et intorno un paese che non aveva
né fine né principio, sendo quella tonda, i monti si congiungevano, et i lontani chi piú inanzi o piú a dietro
sfuggivano. erano i giganti grandi di statura, che da
lampi de’ folgori percossi ruinavano a terra, e quale
inanzi, e quale a dietro cadeva a quelle finestre, ch’erano
diventate grotte o vero edifici, e nel ruinarvi sopra i giganti le facevano cadere, onde chi morto e chi ferito, e
chi da i monti ricoperto, si scorgeva la strage e la ruina
d’essi. né si pensi mai uomo vedere di pennello cosa alcuna piú orribile o spaventosa, né piú naturale. perché
chi vi si trova dentro, veggendo le finestre torcere, i
monti e gli edifici cadere insieme coi giganti, dubita che
essi e gli edifizi non gli ruinino addosso. onde si conosce in questa opera quanto il valore della invenzione e
dell’arte abbia avuto origine da giulio d’imaginare di







nuovo quello che di antico maestro non si scrisse mai,
come delle fatiche sue lodatissime per questa opera si
veggono.
fece in questo lavoro perfetto coloritore rinaldo
mantovano che, oltre alla camera de’ giganti dipinta da
lui con i cartoni di giulio, fece molte altre stanze, il quale, mentre che visse, sempre gli fece onore in questa arte;
e piú fatto gliene avrebbe, se egli, non morendo sí giovane, avesse potuto mostrar quanto egli cercava imitare
giulio suo maestro. sono ancora in tal luogo ricetti et
altre cose, alle quali tutte è dato dall’ingegno di giulio
quel fine, che abbiamo detto dell’altre. rifece d’ornamenti di stucchi tutte le stanze del castello dove il duca
abitava, et in una sala fece tutta la storia troiana. fece
ancora fare in una anticamera dodici storie a olio, sotto
le dodici teste de gli imperatori, le quali dipinse tiziano
da cadoro, e veramente sono onorate e belle pitture. sono altre stanze, e per il duca altre pitture, le quali taceremo, avendo di lui dato quel saggio che si può dare d’un
tanto bello ingegno, come chi, andando a mantova, potrà vedere la fabbrica di marmiruolo, nelle pitture sue
non meno belle che quelle del castello e del t. fece in
santo andrea allo altar del sangue una tavola a olio bellissima, et ancora nelle facce due storie: in una la crocifissione di cristo coi ladroni e cavalli, de i quali egli continuo molto si dilettò, e meglio d’altro maestro e piú
perfettamente di bella maniera gli dipinse; nell’altra faccia èvvi la storia quando trovano il sangue. e per molte
chiese di quella città fece cappelle, tavole e varii ornamenti, per abbellirla et ornarla. la qual cosa fu cagione
che quel duca onoratamente lo rimunerò. inoltre fabbricò per sua abitazione in quella città una casa dirimpetto a san barnaba, la quale fece tutta dipignere et abbellire di stucchi. percioché egli aveva de le antiquità di
roma, e similmente il duca glie ne aveva date, ch’egli se
ne ornasse e ne avesse buona custodia. e perché gran-







dissima utilità si traeva de’ suoi disegni, ordinò che in
mantova non si potesse far fabbrica, senza disegni et ordine di giulio, il quale talmente operò con fogne, fossi
et ordini buoni dati a’ mantovani, che dove prima solevano abitare di continuo nel fango e nella memma gli ridusse all’asciutto, e di mala aria e pestifera che prima
era, la condusse a buona e sana. rifece poi la chiesa a
san benedetto da mantova vicino al po, luogo de’ monaci neri, e rinovò molti altri edifici. e per tutta la lombardia giovò di maniera che que’ popoli hanno posto di
torre in uso l’arte del disegno, inusitata sino al suo tempo, che ne sono uscite di poi pratiche persone e bellissimi ingegni. faceva di continuo disegni a circunvicini e
per fabbriche e per opere, come a verona nel duomo
fece al moro veronese, il quale la tribuna d’esso a fresco
dipinse, et al duca di ferrara moltissimi disegni per
panni di seta e d’arazzi.
mostrò ancora il valor suo nella venuta di carlo v imperatore, quando fece gli apparati in mantova e l’ordine
d’una scena, nella quale egli con nuovi ordini di lumi fece recitare, errando il sole mentre si recitò, che faceva
lume loro, e finita la comedia si nascose sotto i monti.
nessuno fu mai che meglio di lui disegnasse celate, selle,
fornimenti di spade e mascherate strane, e quelle con
tanta agevolezza espediva, che il disegnare in lui era come lo scrivere in un continuo pratico scrittore. né pensò mai a fantasia, che aperto la bocca non avesse inteso,
e lo animo altrui con la penna subito non esprimesse.
era d’ogni ordine di buone qualità carico talmente, che
la pittura pareva la minor virtú ch’egli avesse. fece in
mantova in san domenico una bellissima tavola d’un
cristo morto, e fece medesimamente fabbricare nel duomo assai cose per il cardinale. avvenne che il duca si
morí, et egli per la benivolenza ch’e’ portava al cardinale
et a quella patria, dove aveva moglie e figliuoli, benché
desiderasse tornare a roma et andare in altre parti, mai







non si partí di quivi, se non quanto o per muraglie per
quello stato o per altre cose importanti era costretto.
erano i soprastanti alla fabbrica di s. petronio in bologna desiderosi di dar principio alla facciata di quella;
per il che con grandissima instanza vi condussero giulio
in compagnia di uno architetto milanese, chiamato tofano lombardino, i quali fecero per questo disegni et
ordini, essendosi smarriti quelli che baldassarre sanese
aveva già fatti. e fu sí bello e tanto bene ordinato il disegno fatto da giulio, che e’ ne ricevette da quel popolo
lode grandissima, e con liberalissimi doni se ne ritornò a
mantova. era morto in quei giorni antonio da s. gallo,
et aveva lasciato in grandissimo travaglio di mente i deputati di san pietro di roma, non sapendo essi a cui voltarsi, per dargli il carico di dovere con lo ordine cominciato venire a fine di tal fabbrica; e perché e’ pensarono
che altri non fosse migliore a far ciò, che il valore di
giulio romano, dissimulatamente ne lo facevano tentare per via degli amici, persuadendosi che e’ dovesse accettar volentieri, per ripatriare con impresa onorata e
con grossa provisione. e nel vero egli piú che volentieri
vi sarebbe andato, se due cose non l’avessero ritenuto.
l’una era che il cardinale di mantova non voleva per alcun modo contentarsi ch’egli si partisse, l’altra che la
moglie, gli amici e parenti di lui lo confortavano a non
lassar mantova. e di piú si trovava egli allora molto male disposto del corpo. laonde, rinfrescato di lettere da
roma, cominciò a fantasticare in quanto onore e gloria,
et in casa sua tal cosa lo porrebbe, et in quanta grandezza d’utile e di grado i figliuoli suoi per la chiesa potevano venire. per il che, non potendo partire, ne prese tal
dispiacere che fra il male e quello aggravamento di piú,
si morí in pochi giorni in mantova. la quale poteva pur
concedergli grazia che, come ella s’era abbellita per lui,
cosí egli la sua patria ornasse et onorasse. ove per la invidia di non se lo prestare l’una all’altra, fecero sí che







poi nessuna di loro non se lo potette godere altrimenti.
morí di età d’anni liiii. e finché durerà mantova, quivi
sarà sempre celebrato. fu da’ suoi figliuoli pianto e da’
suoi cari amici, et in san barnaba datogli onorato sepolcro. né il cardinale, né i figliuoli del duca restarono di
tal perdita senza dolore, e dolgonsene ancora del continuo ne’ bisogni loro. perché le virtú di esso che l’onorarono in vita, lo fanno e faranno bramare cosí morto
quanto di lui ci sarà memoria. bene è vero quanto a le
opere che, se innanzi a lui non fossero morti il figurino
suo creato e rinaldo mantovano, le arebbono fatte se
non tante e tali, simili almeno, come per tutta mantova
s’è veduto nell’opere di rinaldo, e massimamente in una
facciata di chiaro oscuro alla casa de’ bagni, ch’è tenuta
bellissima. rese giulio l’anima al cielo, il giorno che si fa
solenne commemorazione di tutti i santi, l’anno mdxlvi.
e gli fu posto alla sepoltura lo infrascritto epitaffio:
videbat ivppiter corpora scvlpta pictaqve
spirare, et aedes mortalivm aeqvarier coelo

|

ivlii virtvte romani. tvnc iratvs,
concilio divorvm omnivm vocato,
illvm e terris svstvlit, qvod pati neqviret
vinci avt aeqvari ab homine terrigena.
romanvs moriens secvm tres ivlivs arteis
abstvlit (havd mirvm): qvattvor vnvs erat.







sebastiano veniziano
pittore
tanto si inganna il discorso nostro e la cieca prudenzia umana, che bene spesso brama il contrario di ciò che
piú ci fa di mestiero, e credendo segnarsi (come suona il
proverbio tosco) con un dito si dà nell’occhio. il che, se
bene apparisce manifestissimo in una infinità di cose
che lo fanno palpare con mano, la vita nientedimeno,
che al presente vogliamo scrivere, ce lo farà piú chiaro et
aperto col suo esemplo. con ciò sia che la publica et
universale opinione degli uomini affermi assolutamente
che i premii e gli onori accendino et infiammino gli animi de’ mortali a gli studii di quelle arti che piú veggono
remunerate; e per l’opposito che il non premiare largamente gli artefici, gli conduca a disperazione e conseguentemente a trascurarle et abbandonarle. e per questo gli antichi e’ moderni insieme biasimano quanto piú
sanno e possono tutti que’ principi che non sollievano i
virtuosi, di qualunque genere o facultà, e non danno i
debiti premii et onori a chi virtuosamente se li affatica.
chiamandoli per questo avari, crudeli et inimici delle
virtú, e se peggior nome può ritrovarsi, et attribuendo
alla loro miseria tutto il danno dello universo. e nientedimanco abbiamo pur veduto ne’ tempi nostri che la sola liberalità e magnificenzia di quel famosissimo principe, a chi serviva sebastiano veneziano eccellentissimo
pittore, remunerandolo troppo altamente, fu cagione
che di sollecito et industrioso diventasse infingardo e
negligentissimo. e che dove, mentre durò la gara della
arte fra lui e raffaello da urbino, si affaticò di continuo
per non essere tenuto inferiore in quella arte, nella quale
cozzava di pari; per lo opposito, fece tutto il contrario
poiché egli ebbe da contentarsi, lavorando poi sempre
malvolentieri e con una fatica grandissima, anzi per for-







za, e sviando lo ingegno e la mano da quella sua prima
facilità, tanto lodata mentre che e’ fece. per la qual cosa
(lasciando ora il parlar de’ principi) da questa disparità
di vita si conosce il cieco giudizio ch’io ragionava, e
comprendesi apertamente che gli ingegni non vorrebbono patire, né ancora d’onori o d’entrate sopra abbondare: se già non fossero in alcuni che piú gli strignesse
l’onore dell’opere, che il comodo e gli agi della vita epicurea.
dicono che sebastiano in vinegia nella prima sua giovanezza si dilettò molto de le musiche di varie sorti. ma
perché il liuto può sonar tutte le parti senza compagnia,
quello continuò di maniera che insieme con altre buone
parti, che aveva, lo fece sempre onorare, e fra i gentiluomini di quella città per virtuoso conoscere. vennegli volontà d’attendere all’arte della pittura e con giovan bellino allora vecchio fece i principii dell’arte. avvenne che
giorgione da castel franco mise in quella città i modi
della maniera moderna piú uniti e con certo fumeggiar
di colore, per il che sebastiano si partí da giovanni, e si
acconciò con giorgione col quale stette fino a·ttanto,
che egli prese una maniera che teneva forte delle cose di
giorgione e di quella di giovan bellino ancora. fece in
vinegia molti ritratti di naturale, come è costume di
quella città. né passò molto tempo ch’agostin chigi sanese, grandissimo mercante, che in vinegia faceva faccende, cercò di condurre sebastiano a roma, avendogli
posto amore per il liuto ch’e’ sonava, e per essere piacevole nella conversazione. né fu troppa fatica a persuaderlo, per avere egli inteso, quanto l’aria di roma fosse
propizia a i pittori et a tutte le persone ingegnose. inviossi dunque a roma con agostino e, pervenuti in quella, agostino lo mise in opera e gli fece fare tutti gli archetti che sono su la loggia, che risponde su ’l giardino
dove baldassarre sanese aveva fatto la sua volta dipinta;
ne i quali archetti sebastiano fece cose poetiche di quel-







la maniera che aveva recato da vinegia, molto disforme
da quella che usavano in roma que’ valenti pittori.
aveva raffaello fatto in questo medesimo luogo una
storia di galatea, e sebastiano non stette molto che fece
un polifemo in fresco, allato a quella, nel quale cercò
d’avanzarsi piú che poteva, spronato dalla concorrenza
di baldassarre sanese e poi di raffaello. colorí alcune
cose a olio, delle quali per avere egli da giorgione imparato un modo morbido di colorire, ne tenevano in roma
un grandissimo conto. aveva in questo tempo preso in
roma raffaello da urbino nella pittura una fama sí
grande, che molti amici et aderenti suoi dicevano che le
pitture di lui erano di quelle di michele agnolo, secondo l’ordine della pittura, piú vaghe di colorito, piú belle
d’invenzione e d’arie piú vezzose e di corrispondente disegno, talché quelle di michele agnolo buonaroti non
avevano, da ’l disegno in fuori, nessuna di queste parti.
e per questa cagione giudicavano raffaello essere nella
pittura se non piú eccellente di lui, almeno pari, ma nel
colorito volevano che in ogni modo lo passasse. questi
umori seminati per molti artefici, che piú aderivano alla
grazia di raffaello, che alla profondità di michele agnolo, erano divenuti per lo interesso piú favorevoli nel giudicio a raffaello, che a michele agnolo.
per il che, destato l’animo di michele agnolo verso
sebastiano, piacendogli molto il colorito di lui, lo prese
in protezzione, pensando che, se egli usasse lo aiuto del
disegno in sebastiano, si potrebbe con questo mezzo,
senza che egli operasse, battere coloro che tenevano tale
opinione, et egli sotto ombra di terzo giudicare quali di
loro facesse meglio. furono questi umori nutriti gran
tempo cosí, in molte cose che fece sebastiano, come
quadri e ritratti, e si alzavano l’opere sue in infinito, per
le lodi dategli da michele agnolo. alle quali opere, oltra
l’essere di bellezza, di disegno e di colorito, facevano
grandissima credenza le parole dette da michele agnolo







ne’ capi della corte. levossi in questo tempo su un messer non so chi da viterbo, il quale era molto riputato appresso il papa; e per una sua cappella, che in viterbo
aveva fatto, in san francesco, fece fare a sebastiano un
cristo morto con una nostra donna che lo piagne. della quale opera michele agnolo fece il cartone, e sebastiano di colorito con diligenza lo finí; et in quello fece
un paese tenebroso, che fu tenuto bellissimo. la quale
opera gli diede credito grandissimo e confermò il dire di
que’ che lo favorivano. aveva pier francesco borgherini
mercante fiorentino in san pietro in montorio, entrando in chiesa a man ritta, preso una cappella, la quale col
favore di michele agnolo fu allogata a sebastiano. credeva sebastiano trovare il buon modo, che ’l colorire a
olio in muro si potesse fare: perché questa cappella con
mistura nella incrostatura dello arricciato del muro acconciò di maniera, che quella da basso, dove cristo alla
colonna si batte, tutta a olio lavorò nel muro.
fece michele agnolo il disegno piccolo di questa
opera, e si giudica che il cristo che alla colonna si batte
sia contornato da lui per essere grandissima differenza
da l’altre figure a quello. atteso che, se sebastiano non
avesse fatto altra opera che questa, per lei sola meriterebbe essere lodato in eterno. sono fra l’altre cose in
questo lavoro alcuni piedi e mani bellissime. et ancora
che quella sua maniera sia un poco dura, per la fatica
ch’egli durava nelle cose che e’ contrafaceva, si può nondimeno fra buoni e lodati artefici numerarlo. come in
fresco ancora di sopra a questa istoria si vede ne i due
profeti, e la storia della trasfigurazione nella volta. ma i
due santi, san piero e san francesco, che mettono in
mezzo la storia di sotto, sono vivissime e pronte figure.
e benché in sí piccola opera egli penasse sei anni, attribuendoli ciò a troppa tardità nelle cose, quegli che o
presto o tardi l’opera a fine perfettamente conducono,
non si debbe però mai guardare né alla celerità del tem-







po, né ancora alla tardità di chi opera. con ciò sia che
basta il bello delle cose a renderle tardi o per tempo perfette, se bene ha piú vantaggio e piú lode chi tosto e bene l’opere sue conduce. nello scoprire di questa opera
lo mostrò sebastiano che, ancora che assai penasse,
avendo fatto bene, le male lingue si tacquero, e pochi furon quelli che lo mordessero.
faceva raffaello per il cardinale de’ medici quella tavola, per mandarla in francia, la quale dopo la morte
sua fu posta allo altar principale di san piero a montorio, dentrovi la trasfigurazione di cristo; e sebastiano
in quel tempo fece anco egli una tavola della medesima
grandezza in concorrenza di quella di raffaello, dove è
un lazzaro quattriduano e la resuressione, la quale fu
contrafatta e dipinta con diligenza grandissima, sotto ordine e disegno in alcune parti per michele agnolo. le
quali tavole in palazzo publicamente nel concistoro furon poste in paragone, et ambedue di mirabilissima
maestria furono tenute. e benché raffaello di grazia e di
bellezza in ciò portasse il vanto, nondimeno furono ancora le fatiche di sebastiano universalmente lodate per
gli artefici et ingegnosi spiriti. l’una mandò il cardinale
in francia a nerbona, al vescovado suo, e l’altra nella
cancellaria suo palazzo publicamente si mise, finché a
san pietro a montorio fu portata con l’ornamento che ci
lavorò giovan barile. per il che sebastiano acquistò tal
servitú col cardinale per questa opera, che nel suo papato meritò d’esserne rimunerato nobilmente, come diremo.
era morto raffaello da urbino in questi giorni, onde
il principato dell’arte della pittura, per il favore che michele agnolo aveva volto a sebastiano, volevano pervenisse a lui. talché giulio romano, gio<van> francesco
fiorentino, perin del vaga, polidoro, maturino, baldassarre sanese e gli altri perciò rimasero a dietro, per lo rispetto che avevano a michele agnolo e per essere morto







l’uno di due concorrenti. e però agostin chigi, che per
ordine di raffaello faceva fare la sua sepoltura e cappella in santa maria del popolo, fece contratto con sebastiano, che tutta la volta e le parte gli dipignesse, la quale opera si turò allora, né mai piú s’è veduta né scoperta
né molto lavoro vi ha egli fatto, ancora che n’abbia per
ciò riceuto de gli scudi piú di , perché sí come stanco nelle fatiche dell’arte e poi involto nelle comodità de i
piaceri, la pose in abbandono.
il medesimo ha fatto a m<esser> filippo da siena,
cherico di camera, per lo quale nella pace di roma, sopra lo altar maggiore cominciò una storia a olio sul muro, dove il ponte stette nove anni né l’opra si finí mai.
onde i frati, disperati di ciò, furono costretti levare il
ponte, che gl’impediva la chiesa, e coprire quella opra
con una tela, et aver pazienzia. girando queste cose in
tal modo, volse la sua buona fortuna che il cardinale
giulio de’ medici fu fatto papa, e chiamato clemente
vii, il quale per mezzo del vescovo di vasona molto
domestico di sebastiano, gli fece intendere ch’era venuto il tempo di fargli bene. in questo tempo fece egli molti ritratti di naturale, che invero tenuti furono cosa divina e mirabile né tutti gli conteremo, ma alcuni. ritrasse
anton francesco de gli albizi, che allora per alcune faccende sue si trovava in roma, e lo fece tale, che e’ non
pareva dipinto, ma vivo. onde egli, come preziosissima
gioia, se lo mandò a fiorenza nelle sue case. eranvi alcune mani che certo erano cosa maravigliosa; taccio i velluti, le fodre, i rasi, che per dio si può dire che questa pittura fosse rara. e nel vero sebastiano nel fare i ritratti di
finitezza e di bontà fu sopra tutti gli altri superiore, e
tutta fiorenza grandemente stupí di questo ritratto di
anton francesco. ritrasse in questo tempo ancora
m<esser> pietro aretino, il quale oltra il somigliarlo è
pittura stupendissima, per vedervisi la differenza di cinque o sei sorti di neri che egli ha addosso, velluto, raso,







ermisino, damasco e panno, et una barba nerissima, sopra quei neri sfilata, certo da stupirne, che di similitudine e di carne si mostra viva. tiene in una mano un ramo
di lauro et una carta, dentrovi scritto il nome di clemente vii, e due maschere inanzi, una bella per la virtú e
l’altra brutta per il vizio; e certamente non si potrebbe a
tal cosa aggiugnere. ritrasse ancora andrea doria, che
era nel medesimo modo mirabile, e cosí fece poi la testa
di baccio valori della medesima bontà e cosí la testa del
papa, che fu tenuta divina; dopo la quale insieme con le
altre cose di lui, che infinite furono in questi ritratti, tutte di corrispondente bellezza lavorate e finite, egli nella
corte di sua santità serviva con sommissione grandissima.
avvenne che fra’ mariano fetti frate del piombo si
morí, e sebastiano per mezzo del vescovo di vasona,
maestro di casa di sua santità, chiese al papa l’ufficio
del piombo, e cosí giovanni da udine, che tanto ancor
egli aveva servito sua santità in minoribus, e tuttavia la
serviva. ma il papa, per li preghi del vescovo e per la servitú di sebastiano, ordinò ch’egli avesse tale ufficio e
che sopra quello pagasse a giovanni da udine una pensione di ccc scudi. laonde sebastiano prese l’abito del
frate, e subito si sentí per quello variar l’animo. e vedutosi il modo di poter sodisfare le volontà sue, senza colpo di pennello se ne stava riposando, e le male notti spese et i giorni affaticati ristorava con le entrate. e quando
pure aveva a far nulla, si riduceva a ’l lavoro con una
passione che pareva ch’andasse a la morte. condusse
con gran fatica al patriarca d’aquilea un cristo che porta la croce, dipinto nella pietra dal mezzo in su, che fu
cosa molto lodata, avvenga che sebastiano le mani e le
teste molto mirabilmente faceva.
era venuta in questo tempo in roma la nipote del papa, che ora è regina di francia; fra’ sebastiano la cominciò a ritrarre, e quella non finí, la quale è rimasa nel-







la guardaroba del papa. era allora ippolyto cardinale
de’ medici innamorato della signora giulia da gonzaga, la quale si ritrovava in fondi, per il che come desideroso d’averne un ritratto, mandò fra’ sebastiano a fondi
per questo, che fu accompagnato da quattro cavalli leggeri. et egli in termine d’un mese fece il ritratto che, venendo da le bellezze di quella signora ch’erano celesti,
riuscí una pittura divina; la quale opera portata a roma,
furono grandemente riconosciute le fatiche di fra’ sebastiano dal reverendissimo cardinale, che aveva in ciò
giudicio grandissimo. questo ritratto veramente di
quanti egli ne fece, fu il piú divino, venendo ciò dal suggetto di lei e da le fatiche di lui.
aveva cominciato un novo modo di colorire in pietra,
la qual novità piaceva molto a’ popoli, considerando che
tali pitture diventassero eterne, cosí dette da fra’ sebastiano, né che il fuoco o tarli gli potessero nuocere. e
cosí infinite cose cominciò in queste pietre, le quali faceva ricignere di ornamenti di altre pietre mischie belle, le
quali lustrandole erano una maraviglia, ma, finite, non si
potevano né le pitture né l’ornamento per il peso movere. e cosí con questa cosa molti principi, tirati dalla novità della cosa e dalla vaghezza dell’arte, gli davano arre
di danari, ché facesse opere per essi, delle quali egli piú
si dilettava di ragionare che di farle. fece una pietà con
cristo morto e la nostra donna in una pietra per don
ferrante gonzaga, il quale la mandò in spagna con ornamento di pietra, che fu tenuta cosa molto bella, della
quale cavò egli cinquecento scudi, che m<esser> nino
da cortona agente dal cardinale di mantova in roma gli
donò.
era nel tempo di clemente in fiorenza michele
agnolo, che finiva l’opra della sagrestia, e perché giuliano bugiardini potesse fare un quadro a baccio valori,
dove ritrasse papa clemente e lui, e cosí un altro, che il
magnifico ottaviano de’ medici a esso faceva fare, den-







trovi il papa e l’arcivescovo di capova, michele agnolo
buonaroti chiese a fra’ sebastiano che di sua mano gli
mandassi da roma dipinta a olio la testa del papa, la
qual fece e la mandò, e quella riuscí cosa bellissima. finite l’opere di giuliano, michele agnolo, ch’era compare di m<esser> ottaviano, gliene fece di poi un presente. e certo di quante ne fece fra’ sebastiano, che molte
furono, questa è la piú simile di bellezza e di somiglianza. la quale oggi è in casa sua in fiorenza fra l’altre belle pitture riposta. ritrasse nella creazione di papa paolo,
sua santità; e cosí cominciò il duca di castro suo figliuolo, e non lo finí; e molte cose ancora aveva incominciate et imbastite, le quali egli non si curava, fattovi
un poco su, toccare altrimenti, dicendo: «io non posso
dipignere».
aveva fra’ sebastiano vicino al popolo murato una
bellissima casa, e con grandissima contentezza si viveva,
né curava piú cosa alcuna dipignere o lavorare, dicendo
essere una grandissima fatica lo avere nella vecchiezza a
raffrenare i furori, a i quali nella giovanezza gli artefici
per utilità, per onore e per gara si sogliono mettere. e
che non era men prudenzia cercare di vivere quieto, vivo, che vivere con le fatiche inquieto, per lasciare di sé
nome dopo la morte, le quali fatiche ancor elle hanno
avere morte. e per questa cagione egli et i miglior vini, e
le piú preziose cose che e’ trovava, le voleva sempre per
il vitto suo, tenendo molto piú conto della vita che
dell’arte. e di continuo aveva a cena il molza e m<esser> gandolfo, e facevano bonissima cera. era amico di
tutti i poeti, e particularmente di m<esser> francesco
berni, il quale gli scrisse un bellissimo capitolo, et esso
gli fece la risposta.
era morso da alcuni nell’arte, i quali dicevano ch’egli
era gran vergogna, poich’egli aveva il modo da vivere,
che non lavorasse et alcuna cosa di pittura facesse. et
egli rispondeva loro: «ora che io ho il modo da vivere,







non vo’ far nulla, perché ci son venuti ingegni che fanno
in due mesi quel ch’io soleva fare in due anni e che, se
viveva molto, non andrebbe troppo che sarebbe dipinto
ogni cosa. e da che essi fanno tanto, è bene ancora che
ci sia chi non faccia nulla, acciò che eglino abbino quel
piú che fare». e soggiugnendo diceva ancora che era venuto un secolo che i garzoni ne sapevano piú che i maestri e, chi aveva da vivere, bastasse a vivere allegramente
perché non si poteva piú far nulla. era molto piacevole e
faceto, né fu mai il miglior compagno di lui. era fra’ sebastiano tutto di michele agnolo; et in quel tempo, che
si aveva a fare la faccia della cappella del papa, dove oggi michele agnolo ha dipinto il giudicio, aveva fra’ sebastiano persuaso al papa che la facesse fare a olio da
michele agnolo, che non la voleva fare se non a fresco;
non dicendo né sí né no, si fece acconciare la faccia a
modo di fra’ sebastiano. però stette michele agnolo alcuni mesi che non la cominciò; e pure un giorno disse
che non la voleva fare se non a fresco, ché il colorire a
olio era arte da donna. pertanto furono sforzati gettare a
terra tutta la incrostatura che avevano fatto et arricciare,
ché si potesse lavorare in fresco. per il che michele
agnolo cominciò subito l’opera, e tenne odio con fra’
sebastiano quasi fino alla morte di lui.
era fra’ sebastiano già ridotto in termine, che né lavorare né far niente voleva, salvo allo essercizio del frate
et attendere a buona vita; onde nella età sua di lxii anni,
si ammalò di acutissima febbre e grave, la quale per essere egli di natura rubiconda e sanguigna, gli infiammò
talmente gli spiriti, che in pochi giorni rese l’anima a
dio. e cosí inanzi il suo morire fece testamento, lasciando che fosse portato al sepolcro senza cerimonie di preti
o di frati o spese di lumi, e tutta la spesa che volevano
fare la distribuissero a povere persone per l’amor di dio;
e cosí fu eseguito. riposero il corpo suo nella chiesa di
*** alli *** di giugno l’anno mdxlvii. né fu perdita alla







arte la morte sua, perché subito che e’ fu vestito frate del
piombo, si potette egli annoverare tra i perduti. vero è
che per la conversazione sua dolse a molti amici e ad alcuni artefici ancora, come particularmente a don giulio
corvatto miniatore, che appresso il reverendissimo farnese ha fatto tante egrege opere miniate, le quali si possono mettere fra i miracoli che si veggono oggi nel mondo in quella professione, come ne fa fede uno offiziuolo
fatto di storie, che sono divine di colorito e di disegno
perfettamente dalle sue dotte mani condotte e lavorate.
le quali, se fossero poste inanzi a quei romani antichi,
confesserebbono esser vinti dalla finezza e bellezza di
queste. per il che, se la grazia di dio gli concede quella
vita che si spera, farà operando cose degne de le maraviglie di questo secolo.







perino del vaga
pittore fiorentino
grandissimo è certo il dono della virtú, la quale, non
guardando a grandezza di roba né a dominio di stati o
nobiltà di sangue, il piú delle volte cigne et abbraccia e
sollieva da terra uno spirito povero, assai piú che non fa
un bene agiato di ricchezze.
e questo lo fa il cielo perché e’ vol mostrarci quanto
possa in noi lo influsso delle stelle e de’ segni suoi, compartendo a chi piú et a chi meno de le grazie sue. le
quali sono il piú delle volte cagione che nelle complessioni di noi medesimi nascere ci fanno piú furiosi o lenti,
piú deboli o forti, piú salvatichi o domestici, fortunati o
sfortunati e di minore e di maggior virtú.
e chi di questo dubitasse punto, lo sgannerà al presente la vita di perino del vaga, eccellentissimo pittore e
molto ingegnoso. il quale, nato di padre povero e rimasto piccol fanciullo abbandonato da’ suoi parenti, fu
dalla virtú sola guidato e governato. la quale egli, come
sua legittima madre, conobbe sempre e quella onorò del
continuo.
e l’osservazione della arte della pittura fu talmente
seguita da lui con ogni studio, che fu cagione di fare nel
tempo suo quegli ornamenti tanto egregii e lodati, che
hanno dato nome a genova et al principe doria. laonde si può senza dubbio credere che il cielo solo sia quello che conduca gli uomini da quella infima bassezza
dov’e’ nascono, a ’l sommo della grandezza dove eglino
ascendono, quando, con l’opere loro affaticandosi, mostrano essere seguitatori delle scienzie che e’ pigliano a
imparare; come pigliò e seguitò per sua perino l’arte de
’l disegno, nella quale mostrò eccellentissimamente e
con grazia la perfezzione nelle figure sue. e non solo
nelli stucchi paragonò gli antichi, ma tutti gli artefici







moderni in quel che abbraccia tutto il genere della pittura, con tutta quella bontà che può desiderarsi da ingegno umano che voglia far conoscere, nelle difficultà di
questa arte, la bellezza, la bontà e la vaghezza e leggiadria ne’ colori e negli altri ornamenti. ma vegnamo piú
particularmente a l’origine sua.
fu nella città di fiorenza un giovanni buonaccorsi
che, nelle guerre di carlo viii re di francia, come giovane et animoso e liberale, in servitú con quel principe
spese tutte le facultà sue nel soldo e nel giuoco, et in ultimo ci lasciò la vita. a costui nacque un figliuolo, il cui
nome fu piero che, rimasto piccolo di due mesi per la
madre morta di peste, fu con grandissima miseria allattato da una capra in una villa, fino che il padre, andato a
bologna, riprese una seconda donna, alla quale erano
morti di peste i figliuoli et il marito.
costei, con il latte appestato, finí di nutrire piero,
chiamato perino per vezzi, come ordinariamente per li
piú si costuma chiamare i fanciulli, il qual nome se li
mantenne poi tuttavia.
fu condotto da ’l padre in fiorenza e, nel suo ritornarsene in francia, lasciato ad alcuni suoi parenti, i quali, o per non avere il modo o per non voler quella briga
di tenerlo e farli insegnare qualche mestiero ingegnoso,
lo acconciarono allo speziale del pinadoro, acciò che
egli imparasse quel mestiero.
ma non piacendoli quella arte, fu preso per fattorino
da andrea de’ ceri pittore, piacendogli e l’aria et i modi
di perino e parendoli vedere in esso un non so che d’ingegno e di vivacità da sperare che qualche buon frutto
dovesse col tempo uscir di lui. era andrea non molto
buon pittore, anzi ordinario, di questi che stanno a bottega aperta publicamente a lavorare ogni cosa meccanica.
era costui consueto dipignere ogni anno per la festa
di san giovanni certi ceri che andavano ad offerirsi, in-







sieme con gli altri tributi della città, e per questo si chiamava andrea de’ ceri, da ’l cognome del quale fu poi
detto un pezzo perino de’ ceri.
custodí andrea perino qualche anno, et insegnatili i
principii dell’arte il meglio ch’e’ sapeva, fu forzato nel
tempo dell’età sua di xi anni acconciarlo con miglior
maestro di lui. aveva andrea stretta dimestichezza con
ridolfo figliuolo di domenico ghirlandaio, che era tenuto nella pittura persona molto pratica e valente, come
si vede di suo in fiorenza molte opere in assai luoghi e
publici e privati. con costui acconciò andrea de’ ceri
perino, acciò che egli attendesse al disegno e cercasse di
fare acquisto in quell’arte come mostrava l’ingegno, che
egli aveva certo grandissimo, con quella voglia et amore
che piú poteva. e cosí seguitando, fra molti giovani che
egli aveva in bottega che attendevano all’arte, in poco
tempo venne a passargli innanzi con lo studio e con la
sollecitudine.
eravi fra gli altri uno, il quale gli fu uno sprone che
continuo lo pugneva, il quale fu nominato toto del
nunziata, il quale, ancor egli aggiugnendo col tempo a
paragone con i begli ingegni, partí di fiorenza e, con alcuni mercanti fiorentini condottosi in inghilterra, quivi
ha fatto tutte l’opere sue, e da ’l re di quella provincia è
stato riconosciuto grandissimamente.
costui adunque e perino, esercitandosi a gara l’uno
de l’altro, e seguitando nella arte con sommo studio,
non ci andò molto tempo che e’ vennero eccellenti.
e perino, disegnando in compagnia di altri giovani, e
fiorentini e forestieri al cartone di michelagnolo buonarroti, vinse e tenne il primo grado fra tutti quegli, di
maniera che si stava in quella aspettazione di lui, che
successe di poi nelle belle opere sue, condotte con tanta
arte et eccellenzia.
venne in quel tempo in fiorenza il vaga pittor fiorentino, il quale lavorava in toscanella in quel di roma







cose grosse, per non essere egli maestro eccellente, e soprabondatogli lavoro, aveva di bisogno di aiuti, e desiderava menar seco un compagno et un giovanetto che
gli servissi al disegno, che non aveva, et all’altre cose
dell’arte ne gli aiuti di quella. avvenne che costui vide
perino disegnare in bottega di ridolfo insieme con gli
altri giovani, e tanto superiore a quegli che ne stupí. ma
molto piú gli piacque lo aspetto et i modi suoi, atteso
che perino era un bellissimo giovanetto, cortesissimo,
modesto e gentile, et aveva tutte le parti del corpo corrispondenti alla virtú dello animo. invaghito dunque il
vaga di questo giovane, lo domandò se egli volesse andar seco a roma, che non mancherebbe aiutarlo negli
studii e fargli que’ benefizii e patti che egli stesso volesse.
era tanta la voglia che aveva perino di venire a qualche grado eccellente della professione sua che, quando
sentí ricordar roma, per la voglia che egli ne aveva, tutto si rintenerí e li disse che egli parlasse con andrea de’
ceri, che non voleva abbandonarlo, avendolo aiutato
perfino allora.
cosí il vaga, persuaso ridolfo suo maestro et andrea
che lo teneva, tanto fece che alla fine condusse perino et
il compagno in toscanella. quivi cominciarono a lavorare, et aiutando loro perino, non finirono solamente
quell’opera che il vaga aveva presa, ma molte ancora
che e’ pigliarono di poi. ma dolendosi perino che le
promesse del condursi a roma erano mandate in lunga
per colpa dell’utile e comodità che ne traeva il vaga, e
risolvendosi andarci da per sé, fu cagione che il vaga, lasciato tutte l’opere, lo condusse a roma. dove egli, per
l’amore che portava all’arte, ritornò al solito suo disegno, e continovando molte settimane, piú ogni giorno di
continuo si accendeva. volse il vaga far ritorno a toscanella, e per questo, fatto conoscere a molti pittori ordinarii perino per cosa sua, lo raccomandò a tutti quegli







amici che ci aveva, acciò lo aiutassino e favorissino nella
assenzia sua. e da questa origine, da indi innanzi, si
chiamò sempre perin del vaga.
rimasto cosí in roma, e veduto le opere antiche nelle
sculture e le mirabilissime machine de gli edifizii gran
parte rimasti nelle rovine, stava in sé ammiratissimo del
valore di tanti chiari et illustri che avevano fatte quelle
opere. e cosí, accendendosi tuttavia piú in maggior desiderio della arte, ardeva continuamente di pervenire in
qualche grado vicino a quelli, sí che con le opere desse
nome a sé et utile, como lo avevano dato coloro di chi
egli si stupiva vedendo le bellissime opere loro. e mentre che egli considerava alla grandezza loro et alla infinita bassezza e povertà sua, e che altro che la voglia non
aveva di volere aggiugnerli e, senza chi lo intrattenesse,
che e’ potesse campar la vita, gli conveniva, volendo vivere, lavorare a opere per quelle botteghe oggi con uno
dipintore e domane con un altro, nella maniera che fanno i zappatori a giornate. e quanto fusse disconveniente
allo studio suo questa maniera di vita, egli medesimo
per il dolore se ne dava passione non possendo far que’
frutti, e cosí presto, che l’animo e la volontà et il bisogno
suo gli promettevano. fece adunque proponimento di
dividere il tempo, la metà della settimana lavorando a
giornate et il restante attendendo al disegno. aggiugnendo a questo ultimo tutti i giorni festivi, insieme con
una gran parte delle notti, e rubando al tempo il tempo,
per divenire famoso e fuggir da le mani di altrui piú che
gli fusse possibile.
messo in esecuzione questo pensiero, cominciò a disegnare nella cappella di papa iulio, dove la volta di michelagnolo buonarroti era dipinta da lui, seguitando gli
andari e la maniera di raffaello da urbino. e cosí continuando a le cose antiche di marmo, e sotto terra a le
grotte per la novità delle grottesche, imparò i modi del
lavorar di stucco e, mendicando il pane con ogni stento,







sopportò ogni miseria per venir eccellente in questa professione. né vi corse molto tempo che egli divenne, fra
quegli che disegnavano in roma, il piú bello e miglior
disegnatore che ci fusse, atteso che meglio intendeva i
muscoli e le difficultà dell’arte ne gli ignudi che forse
molti altri, tenuti maestri allora de i migliori.
la qual cosa fu cagione che, non solo fra gli uomini
della professione, ma ancora fra molti signori e prelati,
e’ fosse conosciuto, e massime che giulio romano e
giovan francesco detto il fattore, discepoli di raffaello
da urbino, lodatolo al maestro pur assai, fecero ch’e’ lo
volse conoscere e vedere l’opre sue ne’ disegni. i quali
piaciutili, insieme col fare e la maniera e lo spirito et i
modi della vita, giudicò lui, fra tanti quanti ne avea conosciuti, dover venire in gran perfezzione in quell’arte.
erano già state fabbricate da raffaello da urbino le
logge papali che leon x gli aveva ordinate, le quali finite di muraglia, ordinò che raffaello le facesse lavorare di
stucco e dipignere e metter d’oro come meglio a·llui pareva.
e cosí raffaello fece capo di quell’opera, per gli stucchi e per le grottesche, giovanni da udine rarissimo et
unico in quegli, ma piú negli animali e frutti et altre cose
minute; et ancora che egli avesse scelto per roma e fatto
venir di fuori molti maestri, aveva raccolto una compagnia di persone valenti in piú generi, et ognuno nel suo
lavorare, chi stucchi, chi grottesche, altri fogliami, altri
festoni e chi storie, et altri metteva d’oro; e cosí, secondo che eglino miglioravano, erano tirati innanzi e fattogli maggior salarii.
laonde, gareggiando in quell’opera, si condussono a
perfezzione molti giovani, che furon poi tenuti molto eccellenti nelle opere loro.
in questa compagnia fu consegnato perino a giovanni da udine da raffaello, per dovere con gli altri lavorare a grottesche e storie, e, secondo che egli si portereb-







be, fusse da giovanni adoperato. avvenne che, lavorando perino per la concorrenzia e per far prova et acquisto
di sé, non vi andò molti mesi che egli fu, fra tutti coloro
che ci lavoravano, tenuto il primo e di disegno e di colorito, anzi il migliore et il piú vago e pulito, e che con piú
leggiadra e bella maniera conducesse cosí grottesche e
figure, come ne rendono testimonio e chiara fede le
grottesche et i festoni e le storie di sua mano che, oltra lo
avanzar le altre, son dai disegni e schizzi, che faceva lor
raffaello, le sue molto meglio et osservate molto, come
chi considererà in una parte di quelle storie nel mezzo
della detta loggia nelle volte, dove sono figurati gli ebrei
quando passano il giordano con l’arca santa e quando,
girando le mura di gerico, quelle rovinano, e le altre che
seguono dopo, come quando, combattendo iosuè con
quegli amorrei, fa fermare il sole, e molte altre che non
fa mestiero per la moltitudine loro nominarle, che si conoscono infra le altre.
fecene ancora nel principio dove si entra nella loggia,
del testamento nuovo, che sono bellissime, senza che
sotto le finestre sono le migliori storie colorite di color
di bronzo che siano in tutta quell’opera.
le quali cose fan stupire ognuno, e per le pitture e
per molti stucchi che egli vi lavorò di sua mano. oltra
che il colorito suo è molto piú vago e meglio finito che
tutti gli altri.
la quale opera fu cagione che egli salí in tanta fama
per le lode, che non si diceva infra gli artefici altro che
de le rarissime parti che egli aveva da la natura. ma queste lode furon cagione non di addormentarlo, perché la
virtú lodata cresce, anzi di maggiore studio nella arte,
pigliando molto piú vigore, quasi certissimo seguitandola di dovere corre que’ frutti e quegli onori, ch’egli vedeva tutto il giorno in raffaello da urbino et in michelagnolo buonarroti. e tanto piú lo faceva volentieri,
quanto da giovanni da udine e da raffaello vedeva es-







ser tenuto conto di lui et essere adoperato in cose importanti. usò sempre una sommessione et una obedienzia certo grandissima verso raffaello, osservandolo di
maniera, che da esso raffaello era amato come proprio
figliuolo.
fecesi in questo tempo, per ordine di papa leone, la
volta della sala de’ pontefici, che è quella che s’entra in
sulle logge a le stanze di papa alexandro vi dipinte già
dal pinturicchio, la qual volta fu dipinta da giovan da
udine e da perino.
et in compagnia feciono e gli stucchi e tutti quegli ornamenti e grottesche et animali che ci si veggono, oltra
le belle e varie invenzioni che da essi furono fatte nello
spartimento, avendo diviso quella in certi tondi et ovati
per sette pianeti del cielo, tirati da i loro animali, come
giove dall’aquile, venere dalle colombe, la luna dalle
femmine, marte da i lupi, mercurio da i galli, il sole da i
cavalli e saturno da i serpenti, oltra i dodici segni del
zodiaco et alcune figure delle settantadue imagini del
cielo, come l’orsa maggiore, la canicola e molte altre
che, per la lunghezza loro, le taceremo senza raccontarle
per ordine, potendosi tal opera vedere, che tutte queste
figure, furono gran parte di sua mano. oltra che nel
mezzo della volta è un tondo con quattro figure finte per
vittorie, che tengono il regno del papa e le chiavi, scortando al di sotto in su, lavorate con una maestrevole arte
e molto bene intese. oltra la leggiadria che egli usò ne
gli abiti loro, velando lo ignudo con alcuni pannicini
sottili che parte scuoprono le gambe ignude e le braccia,
certo con una graziosissima bellezza.
la quale opera fu veramente tenuta, et oggi ancora si
tiene, per cosa molto onorata e ricca di lavoro, e cosa allegra e vaga, degna veramente di quel pontifice, il quale
non mancò riconoscere le lor fatiche, degne certo di
grandissima remunerazione.
fece perino una facciata di chiaro oscuro, allora mes-







sasi in uso per ordine di pulidoro e maturino, la quale
facciata è dirimpetto alla casa della marchesa di massa,
vicino a maestro pasquino, condotta molto gagliardamente di disegno e di forza, che gli diede molto onore.
avvenne che l’anno mdxv, il terzo anno del suo pontificato, papa leone venne a fiorenza, e, perché in quella città si feciono molti trionfi, perino, parte per vedere
la pompa di quella città e parte per rivedere la patria,
venne inanzi alla corte; e fece in uno arco trionfale a
santa trinita, una figura grande di sette braccia bellissima, che un’altra in sua concorrenzia fece toto del nunziata, già nella età puerile suo concorrente. parveli nondimeno ognora mille anni ritornarsene a roma,
giudicando molto differente la maniera et i modi degli
artefici da quegli che in roma si usavano. e ripreso l’ordine del solito suo lavorare, fece in santo eustachio da
la dogana un san piero in fresco, il quale è una figura
che ha un rilievo grandissimo, fatto con semplice andare
di pieghe, ma molto con disegno e giudizio lavorato.
era in questo tempo l’arcivescovo di cipri in roma,
persona molto amatore delle virtú, ma particularmente
della pittura et, avendo egli una casa vicino alla chiavica, nella quale aveva acconcio un giardinetto con alcune
statue et altre anticaglie certo onoratissime e belle, e desiderando acompagnarle con qualche ornamento onorato, fece chiamare perino, che era suo amicissimo, et insieme consultarono che e’ dovesse fare intorno alle mura
di quel giardino molte storie di baccanti, di satiri e di
fauni e di cose selvagge, alludendo ad una statua d’un
bacco, che egli ci aveva antico, che sedeva vicino a una
tigre. e cosí adornò quel luogo di diverse poesie, oltra
che li fece fare una loggetta di figure piccole, e varie
grottesche e molti quadri di paesi, fatti da perino e coloriti con una grazia e diligenzia grandissima.
la quale opera è stata tenuta di continuo da gli artefici cosa molto lodevole; e fu cagione farlo conoscere a’







fucheri mercanti todeschi, i quali, avendo visto l’opera
di perino e piaciutali, perché avevano murato vicino a’
banchi una casa, che è quando si va a la chiesa de’ fiorentini, vi fecero fare da lui un cortile et una loggia e
molte figure, degne di quelle lode che son le altre cose
di sua mano, nelle quali si vede una bellissima maniera
et una grazia molto leggiadra.
aveva in questo tempo messer marchionne baldassini fatto murare una casa molto bene intesa da antonio
da san gallo, vicino a santo agostino, e desiderando
che una sala che egli vi aveva fatta fusse dipinta tutta,
esaminato molto di que’ giovani acciò che ella fusse e
bella e ben fatta, risolvé dopo molti darla a perino, con
il quale, convenutosi de ’l prezzo, vi messe egli mano; né
da quello levò per altri l’animo, che egli felicissimamente la condusse a fresco.
nella quale è uno spartimento a’ pilastri, che mettono
in mezzo nicchie grandi e nicchie piccole.
nelle grandi son varie sorte di filosofi, due per nicchia, et in qualcuna un solo, e nelle minori son putti
ignudi e parte vestiti di velo, con certe teste di femmine
finte di marmo sopra alle nicchie piccole.
e sopra la cornice che fa fine a’ pilastri, seguiva un altro ordine, partito sopra il primo ordine, con istorie di
figure non molto grandi de’ fatti de’ romani, cominciando da romulo perfino a numa pompilio.
sonvi varii ornamenti contraffatti di varie pietre di
marmi, senza che v’è sopra il cammino di pietre bellissimo una pace la quale abbrucia armi e trofei, che è molto
viva. della quale opera fu tenuto conto, mentre visse
messer marchionne, e di poi da tutti quelli che operano
in pittura, oltra quelli che non sono della professione,
che la lodano straordinariamente.
fece nel monasterio delle monache di santa anna
una cappella in fresco con molte figure, lavorata da lui
con la solita diligenzia. et in santo stefano del cacco,







ad uno altare, dipinse in fresco per una gentildonna romana una pietà con un cristo morto in grembo alla nostra donna, e ritrasse di naturale quella gentildonna che
par ancor viva. la quale opera è condotta con una destrezza molto facile e molto bella.
aveva in questo tempo antonio da san gallo fatto in
roma, in su una cantonata di una casa, che si dice l’immagine di ponte, un tabernacolo molto ornato di trevertino e molto onorevole, per farvi far dentro di pitture
qualcosa di bello; e cosí ebbe commissione dal padrone
di quella casa che lo dessi a fare a chi li pareva che fusse
atto a farvi qualche onorata pittura.
antonio, che conosceva perino di que’ giovani che ci
erano per il migliore, a·llui lo allogò.
et egli, messovi mano, vi fece dentro cristo quando
incorona la nostra donna, e nel campo fece uno splendore con un coro di serafini et angeli che hanno certi
panni sottili che spargono fiori, et altri putti molto belli
e varii, e cosí nelle due facce del tabernacolo fece
nell’una san bastiano e nell’altra santo antonio, opera
certo ben fatta e simile alle altre sue, che sempre furono
e vaghe e graziose.
aveva finito nella minerva, <un protonotario>, una
cappella di marmo in su quattro colonne; e come quello
che desiderava lassarvi una memoria d’una tavola, ancora che non fusse molto grande, sentendo la fama di perino, convenne seco e gniene fece lavorare a olio. et in
quella volse a sua elezzione un cristo sceso di croce; il
quale perino, con ogni studio e fatica, si messe a condurre.
dove egli lo figurò esser già in terra deposto, et insieme le marie intorno che lo piangono, fingendo un dolore e compassionevole affetto nelle attitudini e gesti loro.
oltra che vi sono que’ niccodemi, e le altre figure
ammiratissime, meste et afflitte nel vedere l’innocenzia
di cristo morto.







ma quel che egli fece divinissimamente furono i duo
ladroni, rimasti confitti in sulla croce, che sono oltra al
parer morti e veri, molto ben ricerchi di muscoli e di
nervi, avendo egli occasione di farlo, rappresentandosi a
gli occhi di chi li vede, le membra loro in quella morte
violenta tirate da i nervi et i muscoli da’ chiovi e dalle
corde.
oltra che vi è un paese nelle tenebre, contrafatto con
molta discrezione e molta arte. e se questa opera non
avesse la inondazione del diluvio che venne a roma l’anno md*** fatto dispiacere coprendola piú di mezza, che
l’acqua rintenerí di maniera il gesso e fece gonfiare il legname di sorte, che tanto quanto se ne bagnò dappiè si è
scortecciato di maniera che se ne gode poco, anzi fa
compassione il guardalla e grandissimo dispiacere, che
ella sarebbe certo de le pregiate cose che avesse roma.
facevasi in questo tempo per ordine di iacopo sansovino rifar la chiesa di san marcello di roma, convento
de’ frati de’ servi, fabbrica oggi rimasta imperfetta. e
cosí avendo eglino tirate a fine di muraglia alcune cappelle e coperte di sopra, ordinaron que’ frati che perino
facesse in una di quelle per ornamento d’una nostra
donna, devozione in quella chiesa, due figure in due
nicchie che la mettessino in mezzo: l’una fu san giuseppo e l’altra san filippo, frate de’ servi et autore di quella religione.
e sopra quelli fece alcuni putti condotti da lui perfettissimamente, dove ne messe in mezzo della facciata uno
ritto in sun un dado, che tiene sulle spalle il fine di due
festoni che esso manda verso le cantonate della cappella,
dove sono due altri putti che gli reggono a sedere in su
quelli, faccendo con le gambe attitudini bellissime.
e questo lavorò con tanta arte, con tanta grazia, con
tanta bella maniera, dandoli nel colorito una tinta di carne e fresca e morbida, che si può dire che sia carne vera,
piú che dipinta.







e certo si posson tenere per i piú begli che in fresco
facesse mai artefice nessuno; la cagione è che nel guardo
vivono, nell’attitudine si muovono, e ti fan segno con la
bocca voler isnodare la parola, e che l’arte vince la natura, anzi che ella confessa non poter fare in quella piú di
questo.
fu questo lavoro di tanta bontà nel cospetto di chi intendeva l’arte, che ne acquistò gran nome, ancora che
egli avessi fatto molte opere e si sapesse certo quello che
egli si sapeva de ’l grande ingegno suo in quel mestiero;
e se ne tenne molto piú conto e maggiore stima, che prima non si era fatto.
e per questa cagione lorenzo pucci cardinale santi
iiii, avendo preso alla trinità, convento de’ frati calavresi e franciosi che veston l’abito di san francesco di
paula, una cappella a man manca allato allato alla cappella maggiore, la allogò a perino, acciò che in fresco vi
dipignesse la vita della nostra donna.
la quale cominciata da· llui, ha finito tutta la volta et
una facciata sotto uno arco; e cosí fuor di quella, sopra
uno arco della cappella, fece due profeti grandi di quatro braccia e mezzo, figurando isaia e daniel, i quali nella grandezza loro mostrano quella arte e bontà di disegno e vaghezza di colore, che può perfettamente
mostrare una pittura fatta da artefice grande. come
apertamente vedrà chi considererà lo esaia che, mentre
legge, si conosce la maninconia che rende in sé lo studio
et il desiderio nella novità del leggere, perché affisato lo
sguardo a un libro, con una mano alla testa mostra come
l’uomo sta qualche volta quando egli studia. similmente
il daniel immoto alza la testa a le contemplazioni celesti,
per isnodare i dubbi a’ suoi popoli.
sono nel mezzo di questi, due putti che tengono l’arme de ’l cardinale, con bella foggia di scudo, i quali, oltra lo esser dipinti che paion di carne, mostrano ancora
esser di rilievo.







sono sotto spartite nella volta quattro storie, dividendole la crociera, ciò è gli spigoli delle volte. nella prima
è la concezzione di essa nostra donna, la seconda è la
natività sua; nella terza è quando ella saglie i gradi del
tempio, e la quarta è quando san giuseppo la sposa.
in una faccia, quanto tiene l’arco della volta, è la sua
visitazione, nella quale sono molte belle figure, e massime alcune che son salite in su certi basamenti, che per
veder meglio la cerimonia di quelle donne, stanno con
una prontezza molto naturale.
oltra che i casamenti e l’altre figure hanno del buono
e del bello in ogni loro atto.
non seguitò piú giú, venendoli male; e guarito, cominciò, l’anno mdxxiii, la peste, la quale fu d’una sorte
in roma, che se egli volse campar la vita, gli convenne
far proposito partirsi di roma.
era in questo tempo in detta città il piloto orefice,
amicissimo e molto familiare di perino, il quale aveva
volontà partirsi; e cosí desinando una mattina insieme,
persuase perino ad allontanarsi e venire a fiorenza, atteso che egli era molti anni che egli non ci era stato, e che
non sarebbe se non grandissimo onor suo farsi conoscere e lasciare in quella qualche segno della eccellenzia
sua.
et ancora che andrea de’ ceri e la moglie che lo avevano allevato fussin morti, nondimeno egli, come nato
in quel paese, ancor che non ci avesse niente, ci aveva
amore.
la qual persuasione non durò molto, che egli et il piloto una mattina partirono, et inverso fiorenza ne vennero.
et arrivati in quella, ebbe grandissimo piacere riveder
le cose vecchie dipinte da’ maestri passati che già gli furono studio nella sua età puerile, e cosí ancora quelle di
que’ maestri che vivevano allora de’ piú celebrati e tenuti migliori in quella città.







quivi fu operato da’ suoi amici che egli avesse una
opera in fresco, de la quale diremo di sotto.
avvenne che, trovandosi un giorno seco per fargli
onore molti artefici, pittori, scultori, architetti, orefici et
intagliatori di marmi e di legnami, che secondo il costume antico si erano ragunati insieme, chi per vedere et
accompagnare perino et udire quello che e’ diceva, e
molti per veder che differenza fusse fra gli artefici di roma e quegli di fiorenza nella pratica, et i piú v’erano per
udire i biasimi e le lode che sogliono spesso dire gli artefici l’un de l’altro, e cosí ragionando insieme d’una cosa
in altra, pervennero, guardando l’opere e vecchie e moderne per le chiese, in quella del carmine per veder la
cappella di masaccio. dove guardando ognuno fisamente e moltiplicando in varii ragionamenti in lode di quel
maestro, e che egli avesse avuto tanto di giudizio che
egli in quel tempo, non vedendo altro che l’opere di
giotto, avesse lavorato con una maniera sí moderna nel
disegno, nella invenzione e nel colorito, che egli avesse
avuto forza di mostrare, nella facilità di quella maniera,
la difficultà di questa arte.
oltra che nel rilievo e nella resoluzione e nella pratica
non ci era stato nessuno di quegli che avevano operato,
che ancora lo avesse raggiunto. piacque assai questo ragionamento a perino, e rispose a tutti quegli artefici che
ciò dicevano, queste parole: «io non niego quel che voi
dite che non sia, e molto piú ancora, ma che questa maniera non ci sia chi la paragoni negherò io sempre; anzi
dirò, se si può dire, con soportazione di molti, non per
dispregio, ma per il vero, che molti conosco e piú risoluti e piú graziati; le cose de’ quali non sono manco vive in
pittura di queste, anzi molto piú belle.
e mi duole in servigio vostro, io che non sono il primo dell’arte, che non ci sia luogo qui vicino che si potesse farvi una figura; che innanzi che io mi partisse di fiorenza, farei una prova, allato a una di queste in fresco







medesimamente, acciò che voi co ’l paragone vedeste se
ci è nessuno ne’ moderni che l’abbia paragonato».
era fra costoro un maestro tenuto il primo in fiorenza nella pittura, e come curioso di veder l’opere di perino, e per abbassarli lo ardire, messe innanzi un suo pensiero, che fu questo: «se bene egli è pieno – diss’egli –
costí ogni cosa, avendo voi cotesta fantasia, che è certo
buona e da lodare, egli è qua al dirimpetto dove è il san
paulo di sua mano, non men buona e bella figura che si
sia ciascuna di queste della cappella, dove agevolmente
potrete mostrarci quello che voi dite, faccendo un altro
apostolo allato, o volete a quel san piero di masolino o
allato al san paulo di masaccio».
era il san piero piú vicino alla finestra et eraci migliore spazio e miglior lume, et oltre a questo non era manco
bella figura che il san paulo.
adunque ognuno confortavan perino a fare, et a lui il
pregava che avevan caro veder questa maniera di roma,
oltra che molti dicevano che egli sarebbe cagione di levar loro de ’l capo questa fantasia, tenuta nel cervello
tante decine d’anni, e che s’ella fusse meglio, tutti correrano a le cose moderne. per il che, persuaso perino da
quel maestro, che gli disse in ultimo ch’e’ non doveva
mancarne, per la persuasione e piacere di tanti begli ingegni, oltra che elle erano due settimane di tempo quelle
che a fresco conducevano una figura, e che loro non
mancherebbono spender gli anni in lodare le sue fatiche.
e benché costui dicesse cosí, era di animo contrario,
persuadendosi che egli non dovesse far però cosa molto
meglio che facevano allora quegli artefici, che tenevano
il grado de’ piú eccellenti.
accettò perino di far questa prova, e chiamato di
concordia m<esser> giovanni da pisa priore del convento, gli dimandarono licenzia de ’l luogo per fare tale
opera, che invero di grazia e cortesemente lo concesse







loro; e cosí, preso una misura del vano, con le altezze e
larghezze, si partirono. fu fatto da perino un cartone di
uno apostolo in persona di santo andrea e finito diligentissimamente. et era perino già resoluto voler dipignerlo, e fattoci far l’armadura per cominciarlo.
ma inanzi a questo nella venuta sua molti amici suoi,
che avevano visto in roma eccellentissime opere sue, gli
avevano <allogato> quella opera a fresco, ch’io dissi,
avendo proccurato che egli come gli altri lasciasse di sé
in fiorenza qualche memoria di sua mano che avesse a
mostrare la bellezza e la vivacità dell’ingegno che egli
aveva nella pittura, acciò che e’ fusse cognosciuto e forse, da chi governava allora, messo in opera in qualche lavoro d’importanza.
erano in camaldoli di fiorenza allora uomini artefici
che si ragunavano a una compagnia, nominata de’ martiri, la quale aveva avuto voglia piú volte di far dipignere
una facciata, che era in quella, drentovi la storia di essi
martiri quando e’ son condannati alla morte dinanzi a i
due imperadori romani che, dopo la battaglia e presa loro, gli fanno in quel bosco crocifiggere e sospendere a
quegli alberi.
la quale storia fu messa per le mani a perino, et ancora che il luogo fussi discosto et il prezzo piccolo, fu di
tanto potere la invenzione della storia e la facciata che
era assai grande, che egli si dispose a farla; ancora che
egli fusse assai confortato da chi gli era amico, atteso che
questa opera lo metterebbe in quella considerazione che
meritava la sua virtú fra i cittadini che non lo conoscevano, e fra gli artefici suoi in fiorenza, dove non era conosciuto se non per fama. deliberatosi dunque a lavorare,
prese questa cura, e fattone un disegno piccolo, che fu
tenuto cosa divina, e messo mano a fare un carton grande quanto l’opera, lo condusse (non si partendo d’intorno a quello) a un termine che tutte le figure principali
erano finite del tutto.







e cosí lo apostolo si rimase indietro, senza farvi altro.
aveva perino disegnato questo cartone in su ’l foglio
bianco, sfumato e tratteggiato, lasciando i lumi della
propria carta, condotto tutto con una diligenzia mirabile; nel quale erano i due imperadori nel tribunale che
sentenziavano a la croce tutti i prigioni, i quali erano
volti verso il tribunale, chi ginocchioni, chi ritto et altro
chinato, tutti ignudi legati per diverse vie, in attitudini
varie, storcendosi con atti di pietà e conoscendosi il tremar delle membra, per aversi a disgiugner l’anima nella
passione e tormento del crucifiggersi. oltra che vi era
accennato in quelle teste la costanzia della fede ne’ vecchi, il timore della morte ne’ giovani, in altri il dolore
delle torture nello stringerli le legature, il torso e le braccia.
vedevasi appresso il gonfiar de’ muscoli, e fino a ’l
sudor freddo della morte, accennato in quel disegno.
oltra che si vedeva ne’ soldati che gli guidavano una fierezza terribile, impietosissima e crudele nel presentargli
a ’l tribunale per la sentenzia e nel guidargli a le croci.
oltra che vi erano per il dosso degli imperadori e de’
soldati, corazze all’antica et abbigliamenti molto ornati e
bizzari, senza i calzari, le scarpe, le celate, le targhe e le
altre armadure fatte con tutta quella copia di bellissimi
ornamenti che piú si possa fare et imitare et aggiugnere
allo antico, disegnate con quello amore et artificio e fine,
che può far tutti gli estremi dell’arte.
il quale cartone, vistosi per gli artefici e per altri intendenti ingegni, giudicarono non aver visto pari bellezza e bontà in disegno dopo quello di michelagnolo buonarroti, fatto in fiorenza per la sala del consiglio.
laonde acquistato perino quella maggiore fama che egli
piú poteva acquistare nell’arte, mentre che egli andava
finendo tal cartone, per passar tempo, fece mettere in
ordine e macinare colori a olio per fare al piloto orefice
suo amicissimo un quadretto non molto grande; il quale







condusse a fine quasi piú di mezzo, dentrovi una nostra
donna.
era già molti anni stato suo domestico un ser raffaello di sandro, prete zoppo, cappellano di san lorenzo, il
quale portò sempre amore a gli artefici di disegno; costui persuase perino a tornare seco in compagnia, non
avendo egli né chi gli cucinasse, né chi lo tenesse in casa,
essendo stato il tempo che ci era stato, oggi con uno
amico e domani con un altro. laonde perino andò alloggiare seco e vi stette molte settimane. avvenne che la
peste cominciò a scoprirsi in certi luoghi in fiorenza, e
messe a perino paura di non infettarsi, per il che deliberato partirsi di quella città, volse satisfare a ser raffaello
tanti dí che era stato seco a mangiare, ma non volse mai
ser raffaello acconsentire di pigliar niente; anzi disse:
«e’ mi basta un tratto avere uno straccio di carta di tua
mano».
per il che, visto questo perino, tolse circa a quatro
braccia di tela grossa, e fattola appiccare ad un muro
che era fra due usci della sua saletta, vi fece una storia
contraffatta di colore di bronzo, in un giorno et in una
notte.
questa serviva per ispalliera, dentrovi la storia di mosè quando e’ passa il mar rosso e che faraone si sommerge in quello co’ suoi cavalli e co’ suoi carri.
dove perino fece attitudini bellissime di figure, chi
nuota armato e chi ignudo, altri abbracciando il collo a’
cavalli, bagnati le barbe e’ cappelli, nuotano e gridano
per la paura della morte, cercando il piú che possono
con quel che veggono scampo da allungar la vita.
da l’altra parte del mare vi è mosè, aron e gli altri
ebrei, maschi e femmine, che ringraziano idio. èvvi un
numero di vasi che egli finge che abbino spoliato lo
egitto, con bellissimi garbi e varie forme, e femmine con
acconciature di testa molto varie, la quale finita, lassò







per amorevolezza a ser raffaello, e gli fu cara tanto,
quanto se li avesse lassato il priorato di san lorenzo.
la qual tela fu tenuta di poi in pregio e lodata, e dopo
la morte di ser raffaello rimase, con le altre sue robe, a
domenico di sandro pizzicagnolo suo fratello.
partissi da fiorenza perino, lasciato in abbandono
l’opera de’ martiri, della quale gli rincrebbe grandemente, e certo se ella fusse stata in altro luogo che in camaldoli, la arebbe egli finita; ma considerato che gli uffiziali
della sanità avevano preso per gli appestati lo stesso
convento di camaldoli, volle piú tosto salvare sé che lasciar fama in fiorenza, bastandoli aver mostrato quanto
e’ valeva nel disegno.
rimase il cartone e le altre sue robe a giovanni di
goro orefice suo amico, che si morí nella peste; e dopo
lui pervenne poi nelle mani del piloto, che lo tenne molti anni spiegato in casa sua, mostrandolo volentieri a
ogni persona d’ingegno, che era tenuto certo cosa rarissima; né so dove e’ si capitasse dopo la morte del piloto.
stette fuggiasco molti mesi da la peste perino in piú
luoghi, né per questo spese mai il tempo indarno, che
egli continovamente non disegnasse e studiasse cose
dell’arte. ma cessata la peste se ne tornò a roma et attese a far cose piccole, le quali io non narrerò altrimenti.
fu l’anno mdxxiii creato papa clemente vii, che fu
un grandissimo refrigerio alla arte della pittura e della
scultura, state da adriano vi, mentre che e’ visse, tenute
tanto basse, che non solo non si era lavorato per lui
niente, ma non se ne dilettando, anzi piú tosto avendole
in odio, e cagione che nessuno altro se ne dilettasse era
stato, o spendesse, o trattenesse nessuno artefice; per il
che perino allora fece molte cose nella creazione del
nuovo pontefice.
et oltre a questo convennono di capo dell’arte, in
cambio di raffaello da urbino già morto, giulio romano e giovan francesco detto il fattore, acciò che si







scompartissino i lavori a gli altri secondo l’usato di prima. per il che perino, che aveva lavorato un’arme de ’l
papa in fresco col cartone di giulio romano sopra la
porta de ’l cardinal ceserino, si portò tanto egregiamente, che dubitarono di lui, perché, ancora che eglino
avessino il nome di discepoli di raffaello e redato le cose
sue, non avevano redato interamente l’arte e la grazia
che egli coi colori dava alle sue figure. presono partito
adunque giulio e gian francesco d’intrattenere perino,
e cosí l’anno santo del giubileo mdxxv diedero la caterina, sorella di gianfrancesco, a perino per donna, acciò
che fra loro fussi quella intera amicizia, che tanto tempo
avevon contratta, convertita in parentado. laonde continovando a le opere che egli faceva continovamente,
non ci andò troppo tempo che, per le lode dategli nella
prima opera fatta in s. marcello, fu deliberato dal priore
di quel convento e da certi capi della compagnia del
crocifisso, la quale ci ha una cappella fabbricata da gli
uomini suoi per ragunarvisi, che ella si dovesse dipignere; e cosí allogorono a perino questa opera, con isperanza di avere qualche cosa eccellente di suo. perino, fattovi fare i ponti, cominciò l’opera, e fece nella volta a
mezza botte, nel mezzo, una storia quando dio, fatto
adamo, cava de la costa sua eva sua donna, nella quale
storia si vede adamo ignudo, bellissimo et artifizioso
che, oppresso dal sonno, giace, mentre che eva vivissima a man giunte si leva in piedi e riceve la benedizzione
dal suo fattore, la figura del quale è fatta di aspetto ricchissimo e grave, in maestà, diritta, con molti panni attorno, che vanno girando i lembi lo ignudo; fecevi da
una banda a man ritta due evangelisti, de’ quali finí tutto il san marco et il san giovanni, eccetto la testa et un
braccio ignudo. fecevi in mezzo fra l’uno e l’altro, due
puttini che abracciano per ornamento un candelliere,
che veramente son di carne vivissimi, e similmente i







vangelisti molto belli, nelle teste e ne’ panni e braccia e
tutto quel che lor fece di sua mano.
la quale opera, mentre che egli la fece, ebbe molti
impedimenti, e di malattie e d’altri infortuni, che accagiono giornalmente a chi si vive. oltra che dicano che
mancarono danari ancora a quelli della compagnia; e
talmente andò in lunga questa pratica che l’anno mdxxvii venne la rovina di roma, che fu messa quella città a
sacco, e spento molti artefici e distrutto e portato via
molte opere. perino, trovandosi in tal frangente, et avendo donna et una puttina, con la quale corse in collo per
roma per camparla di luogo in luogo, fu in ultimo miserissimamente fatto prigione, dove si condusse a pagar
taglia con tanta sua disavventura, che fu per dar la volta
del cervello.
passato le furie del sacco, era sbattuto talmente per la
paura che egli aveva ancora, che le cose dell’arte si erano
allontanate da lui; fece nientedimeno per alcuni soldati
spagnoli tele a guazzo et altre fantasie e, rimessosi in assetto, viveva come gli altri poveramente. era rimasto il
baviera, che teneva le stampe di raffaello, che non aveva perso molto, e per l’amicizia che egli aveva con perino, per intrattenerlo gli fece disegnare una parte d’istorie, quando gli dèi si trasformano per conseguire i fini
de’ loro amori. i quali furono intagliati in rame da iacopo caraglio eccellente intagliatore di stampe. et invero
in questi disegni si portò tanto bene che, riservando i
dintorni e la maniera di perino, e tratteggiando quegli
con un modo facilissimo, cercò ancora dargli quella leggiadria e quella grazia che aveva dato perino a’ suoi disegni.
mentre che le rovine del sacco avevano distrutta roma e fatto partir di quella gli abitatori et il papa stesso,
che si stava in orvieto, non essendovi rimasti molti e
non si faccendo faccenda di nessuna sorte, capitò a roma niccola veneziano, raro et unico maestro di ricami,







servitore del principe doria, il quale, e per la amicizia
vecchia con perino e perché egli ha sempre favorito e
voluto bene a gli uomini dell’arte, persuase perino a
partirsi di quella miseria e lo consigliò inviarsi a genova,
promettendoli che egli farebbe opera con quel principe,
che era amatore e si dilettava della pittura, che gli farebbe fare opere grosse. e massime che sua eccellenzia gli
aveva molte volte ragionato che arebbe avuto voglia di
far uno appartamento di stanze con bellissimi ornamenti.
non bisognò molto persuader perino, il quale, e dal
bisogno oppresso e dalla voglia di uscir di roma appassionato, deliberò con niccola partire. e dato ordine di
lasciar la sua donna e la figliuola bene acompagnata a
sua parenti in roma, assettato il tutto, se ne andò a genova. dove arrivato, e per mezzo di niccola fatto noto a
quel principe, fu tanto grato a sua eccellenzia la sua venuta, quanto cosa che in sua vita per trattenimento avessi mai avuta. fattogli dunque accoglienze e carezze infinite, dopo molti ragionamenti e discorsi, alla fine
diedero ordine di cominciare il lavoro, e conchiusono
dovere fare un palazzo ornato di stucchi e di pitture a
fresco, a olio e d’ogni sorte, il quale piú brevemente che
io potrò mi ingegnerò di descrivere con le stanze e le pitture e l’ordine suo, lasciando stare dove cominciò prima
perino a lavorar, acciò non confonda nel dire questa
opera, che di tutte le sue è la meglio.
dico adunque che a l’entrata del palazzo del principe
è una porta di marmo, di componimento et ordine dorico, fattone disegni e modelli di man di perino, con sue
appartenenze di piedistalli, base, fuso, capitelli, architrave, fregio, cornicione e frontispizio, con alcune bellissime femmine a sedere che reggono una arme. la quale
opera e lavoro intagliò di quadro maestro giovanni da
fiesole, e le figure condusse a perfezzione silvio scultore da fiesole, fiero e vivo maestro.







entrando dentro alla porta è, sopra il ricetto, una volta piena di stucchi con istorie varie e grottesche, con
suoi archetti, ne’ quali è dentro per ciascuno cose armigere, chi combatte appiè, chi a cavallo, e battaglie varie
lavorate con una diligenzia et arte certo grandissima.
truovansi le scale a man manca, le quali non possono
avere il piú bello e ricco ornamento di grotteschine alla
antica, con varie storie e figurine piccole, maschere, putti, animali et altre fantasie, fatte con quella invenzione e
giudizio che solevano esser le cose sue, che in questo genere veramente si possono chiamare divine. salita la scala, si giugne in una bellissima loggia, la quale ha nelle teste, per ciascuna, una porta di pietra bellissima, sopra le
quali, ne’ frontispizii di ciascuna, sono dipinte due figure, un maschio et una femmina, volte l’una al contrario
dell’altra per l’attitudine, mostrando una la veduta dinanzi, l’altra quella di dietro. èvvi la volta con cinque
archi, lavorata di stucco superbamente, e cosí tramezzata di pitture con alcuni ovati, dentrovi storie fatte con
quella somma bellezza, che piú si può fare; e le facciate
son lavorate fino in terra, dentrovi molti capitani a sedere armati, parte ritratti di naturale e parte imaginati, fatti per tutti gli invitti capitani antichi e moderni di casa
doria, e di sopra loro son queste lettere d’oro grandi
che dicono: magni viri maximi dvces optima fecere
pro patria.
nella prima sala, che risponde in su la loggia dove
s’entra per una delle due porte a man manca, nella volta
sono gli ornamenti di stucchi bellissimi; in su gli spigoli
e nel mezzo è una storia grande di un naufragio di enea
in mare, nel quale sono ignudi vivi e morti, in diverse e
varie attitudini, oltra un buon numero di galee e navi,
chi salve e chi fracassate dalla tempesta del mare, non
senza bellissime considerazioni delle figure vive che si
adoprano a difendersi, senza gli orribili aspetti che mo-







strano nelle cere il travaglio dell’onde, il pericolo della
vita e tutte le passioni che danno le fortune marittime.
questa fu la prima storia et il primo principio che perino cominciasse per il principe, e dicesi che nella sua
giunta in genova era già comparso inanzi a lui per dipignere alcune cose ieronimo da trevisi, il quale dipigneva una facciata che guardava verso il giardino, e mentre
che perino cominciò a fare il cartone della storia che di
sopra s’è ragionata de ’l naufragio, e mentre che egli a
bell’agio andava trattenendosi e vedendo genova, continovava o poco o assai al cartone, di maniera che già
n’era finito gran parte in diverse fogge, e disegnati quegli ignudi, altri di chiaro e scuro, altri di carbone e di lapis nero, altri gradinati, altri tratteggiati e dintornati solamente. mentre dico che perino stava cosí e non
cominciava, ieronimo da trevisi mormorava di lui, dicendo: «che cartoni e non cartoni! io, io ho l’arte su la
punta del pennello». e sparlando piú volte in questa o
simil maniera, pervenne a gli orecchi di perino, il quale,
presone sdegno, subito fece conficcare nella volta, dove
aveva andare la storia dipinta, il suo cartone, e levato in
molti luoghi le tavole del palco acciò si potesse vedere di
sotto, aperse la sala. il che sentendosi, corse tutta genova a vederlo e, stupiti de ’l gran disegno di perino, lo celebrarono immortalmente. andovvi fra gli altri ieronimo da trevisi, il quale vide quello che egli mai non
pensò veder di perino; e, spaventato dalla bellezza sua,
si partí di genova senza chieder licenzia al principe doria, tornandosene in bologna dove egli abitava. restò
adunque perino a servire il principe e finí questa sala colorita in muro a olio, che fu tenuta et è cosa singularissima nella sua bellezza, essendo (come dissi) in mezzo della volta e dattorno e fin sotto le lunette, lavori di stucchi
bellissimi. nella altra sala, dove si entra per la porta della loggia a man ritta, fece medesimamente nella volta
pitture a fresco, e lavorò di stucco in uno ordine quasi







simile quando giove fulmina i giganti, dove sono molti
ignudi, maggiori del naturale, molto begli. similmente
in cielo tutti gli dèi, i quali, nella tremenda orribilità de’
tuoni, fanno atti vivacissimi e molto proprii, secondo le
nature loro. oltra che gli stucchi sono lavorati con somma diligenzia et il colorito in fresco non può essere piú
bello, atteso che perino ne fu maestro perfetto e molto
valse in quello.
fecevi quattro camere, nelle quali tutte le volte sono
lavorate di stucco in fresco, e scompartitevi dentro le
piú belle favole di ovidio che paion vere, né si può imaginare la bellezza, la copia et il vario e gran numero che
sono per quelle, di figurine, fogliami, animali e grottesche, fatte con grande invenzione. similmente, da l’altra
banda dell’altra sala, fece altre quatro camere, guidate
da ·llui e fatte condurre da i suoi garzoni, dando loro
però i disegni cosí degli stucchi, come delle storie, figure
e grottesche, che infinito numero, chi poco e chi assai, vi
lavorò. come luzio romano, che vi fece molte opere di
grottesche e di stucchi, e molti lombardi.
basta che non vi è stanza che non abbia fatto qualche
cosa e non sia piena di fregiature, perfino sotto le volte,
di vari componimenti pieni di puttini, maschere bizzarre
et animali che è uno stupore. oltra che gli studioli, le
anticamere, i destri, ogni cosa è dipinto e fatto bello.
entrasi da ’l palazzo al giardino in una muraglia terragnola che in tutte le stanze e fin sotto le volte ha fregiature molto ornate, e cosí le sale e le camere e le anticamere, fatte della medesima mano. e cosí in questa opera
lavorò ancora il pordenone, come dissi nella sua vita. e
cosí domenico beccafumi sanese rarissimo pittore, che
mostrò non essere inferiore a nessuno de gli altri, quantunque l’opere che sono in siena di sua mano siano piú
eccellenti che egli abbi fatto infra tante sue.
ma per tornare a le opere che fece perino dopo quelle che egli lavorò nel palazzo de ’l principe, come un fre-







gio in una stanza in casa gianettin doria, dentrovi femmine bellissime, oltra che per la città fece molti lavori a
molti gentiluomini, in fresco e coloriti a olio, come una
tavola in san francesco molto bella, con bellissimo disegno, e similmente in una chiesa dimandata santa maria
de consolazione, ad un gentiluomo di casa baciadonne,
nella qual tavola fece una natività di cristo, opera lodatissima, ma messa in luogo oscuro talmente, che per colpa del non aver buon lume, non si può conoscer la sua
perfezzione, e tanto piú che perino cercò di dipignerla
con una maniera oscura, e nel vero aría bisogno di gran
lume.
senza i disegni che e’ fece de la maggior parte della
eneide con le storie di didone, che se ne fece panni di
arazzi, e similmente i begli ornamenti disegnati da lui
nelle poppe delle galee, intagliati e condotti a perfezzione dal carota e dal tasso, intagliatori di legname fiorentini, i quali eccellentemente mostrarono quanto e’ valessino in quell’arte.
oltra tutte queste cose, dico, fece ancora un numero
grandissimo di drapperie per le galee del principe, et i
maggiori stendardi che si potessi fare per ornamento e
bellezza di quelle.
laonde e’ fu per le sue buone qualità tanto amato da
quel principe, che se egli avessi atteso a servirlo, arebbe
grandemente conosciuta la virtú sua.
mentre che egli lavorò in genova, gli venne fantasia
di levar la moglie di roma, e cosí comperò in pisa una
casa, piacendoli quella città, e quasi pensava, invecchiando, elegger quella per sua abitazione.
era in quel tempo operaio del duomo di pisa m<esser> ***, il quale aveva desiderio grandissimo di abbellir quel tempio et aveva fatto fare un principio di ornamenti di marmo molto belli per cappelle giú per la
chiesa, levando alcune vecchie e goffe che v’erano e senza proporzione, le quali aveva condotte di sua mano sta-







gio da pietra santa, intagliatore di marmi molto pratico
e valente. e cosí dato principio, l’operaio pensò di riempier dentro a’ detti ornamenti di tavole a olio, e fuora seguitare a fresco storie e partimenti di stucchi, e di mano
de’ migliori e piú eccellenti maestri che egli trovassi,
senza perdonare a spesa che ci fussi potuta intervenire;
perché egli aveva già dato principio alla sagrestia e l’aveva fatta nella nicchia principale dietro a l’altar maggiore,
dove era finito già l’ornamento di marmo e fatti molti
quadri da giovannantonio sogliani pittore fiorentino, il
resto de’ quali, insieme con le tavole e cappelle che mancavano, fu poi dopo molti anni fatto finire da m<esser>
sebastiano della seta, operaio di quel duomo.
venne in questo tempo in pisa tornando da genova
perino, e visto questo principio per mezzo di batista del
cervelliera, persona intendente nell’arte e maestro di legname, in prospettive et in rimessi ingegnosissimo, fu
condotto allo operaio e, discorso insieme de le cose
dell’opera del duomo, fu ricerco che, a un primo ornamento dentro alla porta ordinaria che s’entra, dovessi
farvi una tavola, che già era finito l’ornamento, e sopra
quella una storia, quando san giorgio ammazzando il
serpente libera la figliuola di quel re.
cosí fatto perino un disegno bellissimo, che faceva in
fresco un ordine di putti e d’altri ornamenti fra l’una
cappella e l’altra, e nicchie con profeti e storie in piú
maniere, piacque tal cosa all’operaio. e cosí fattone cartone d’una di quelle, cominciò a colorire quella prima,
dirimpetto alla porta detta di sopra, e finí sei putti, i
quali sono molto ben condotti. e cosí doveva seguitare
intorno intorno, che certo era ornamento molto ricco e
molto bello, e sarebbe riuscita tutta insieme una opera
molto onorata.
avvenne che egli volse ritornare a genova, avendovi
egli del continuo preso e pratiche amorose et altri suoi
piaceri, a e’ quali egli era inclinato a certi tempi. e nella







sua partita diede una tavoletta dipinta a olio, che egli
aveva fatta per le monache di san maffeo a quelle, che è
dentro nel munistero fra loro. arrivato poi in genova,
dimorò in quella molti mesi faccendo per il principe altri lavori ancora.
dispiacque molto all’operaio di pisa la partita sua, ma
molto piú il rimanere quell’opera imperfetta, non cessando scriverli che tornassi, oltra al dimandare ogni
giorno de la sua tornata la donna sua, la quale insieme
con la figliuola aveva perino lasciata in pisa; e veduto
poi finalmente che questa era cosa lunghissima, non rispondendo o tornando, allogò la tavola di quella cappella a giovannantonio sogliani, che la finí e la messe al
luogo suo.
ritornato perino in pisa, e visto l’opera di giovannantonio, sdegnatosi non volse seguitare il principio fatto da lui, dicendo che non voleva che le sue pitture servissino per fare ornamento ad altri maestri.
laonde si rimase per lui imperfetta quell’opera, e
giovannantonio la seguitò tanto che egli vi fece quattro
tavole, le quali parendo poi a sebastiano della seta, nuovo operaio, tutte in una medesima maniera e piú tosto
manco belle della prima, ne allogò a domenico beccafumi sanese, dopo la prova di certi quadri che egli fece intorno alla sagrestia che son molto belli, una tavola che
egli fece in pisa.
la quale non satisfacendoli come i quadri primi, ne
fecero fare due ultime che vi mancavano a giorgio vasari aretino, le quali furono poste alle due porte accanto
alle mura delle cantonate nella facciata dinanzi della
chiesa. de le quali insieme con le altre molte opere grandi e piccole, sparse per italia e fuora <in> piú luoghi,
non conviene che io ne parli altrimenti, ma ne lascerò il
giudizio libero a chi le ha vedute o vedrà.
dolse veramente questa opera a perino, avendo già
fattone i disegni, che erano per riuscire cosa degna di lui







e da far nominar quel tempio, oltre alla antichità sua,
molto maggiormente, e da fare immortale perino ancora.
era a perino nel suo dimorare tanti anni in genova,
ancora che egli ne cavasse utilità e piacer, venutali a fastidio, ricordandosi di roma nella felicità di leone.
e quantumque egli nella vita del cardinale ipolito de’
medici avesse avuto lettere di servirlo e si fusse disposto
a farlo, la morte di quel signore fu cagione che cosí presto egli non si rimpaniassi. stando le cose in questo termine, molti suoi amici procuravano il suo ritorno, et egli
infinitamente piú di loro. cosí andorono piú lettere in
volta, et in ultimo una mattina gli toccò il capriccio, e
senza far motto partí di pisa et a roma si condusse.
e fattosi conoscere al reverendissimo cardinale farnese e poi a papa paulo, stè molti mesi che egli non fece
niente: prima perché era trattenuto d’oggi in domane, e
poi, perché gli venne male in un braccio, di sorte che
egli spese parecchi centi di scudi, senza il disagio, inanzi
che e’ potesse guarire; per il che, non avendo chi lo trattenessi, fu tentato per la poca carità della corte partirsi
molte volte; pure il molza e molti altri suoi amici lo
confortavano ad aver pacienzia, con persuaderli che roma non era piú quella, e che ora ella vuole che un sia
stracco et infastidito da lei, innanzi ch’ella lo elegga et
acarezzi per suo. e massime chi seguita l’orme di qualche bella virtú.
comperò in questo tempo messer pietro de’ massimi
una cappella alla trinità, dipinta la volta e le lunette con
ornamenti di stucco, e cosí la tavola a olio di mano di
giulio romano e di gianfrancesco suo cognato; e desideroso quel gentiluomo di farla finire affatto, levò via
una sepoltura di marmo che era in faccia di quella, fatta
ad una cortigiana famosissima, con certi putti molto ben
lavorati. e cosí fatto alla tavola uno ornamento di legno
dorato, che prima ne aveva uno di stucco povero, allogò







a finire le facciate di quella, con istucchi e figure, a perino. il quale fatto fare i ponti e la turata, mise mano e dopo molti mesi a fine la condusse. fecevi uno spartimento di grottesche bizzarre e belle, parte di basso rilievo e
parte dipinte, e ricinse due storiette non molto grandi
con uno ornamento di stucchi molto varii, in ciascuna
facciata la sua, che nella una era la probatica piscina,
con quegli rattratti e malati e l’angelo che viene a commuover le acque, oltra che vi si vede le vedute di que’
portici che scortono in prospettiva benissimo, e gli andamenti e gli abiti de’ sacerdoti, fatti con una grazia
molto pronta, ancora che le figure non sieno molto
grandi. e nell’altra la resurressione di lazzero quatriduano, che si mostra nel suo riaver la vita molto ripieno
della palidezza e paura della morte. oltre che vi son
molti che lo sciolgono, e pure assai che si maravigliano,
e tanti che stupiscono, senza che la storia è adorna di alcuni tempietti che sfuggono nel loro allontanarsi, lavorati con grandissimo amore et il simile sono tutte le cose
dattorno di stucco. sonvi quattro storiettine minori, due
per faccia, che mettono in mezzo quella grande; nelle
quali sono in una, quando il centurione dice a cristo che
liberi con una parola il figliuolo che more; nell’altra,
quando e’ caccia i venditor de ’l tempio; la trasfigurazione et un’altra simile. fecevi ne’ risalti de’ pilastri di
dentro quattro figure in abito di profeti, che sono veramente nella lor bellezza quanto eglino possino essere di
bontà e di proporzione ben fatti e finiti; e similmente
quella opera condotta sí diligente, che piú tosto alle cose
miniate che dipinte per la sua finezza somiglia. vedevisi
una vaghezza di colorito molto viva et una gran pacienza
usata in condurla, mostrando quel vero amore che si
debbe avere all’arte. e questa opera dipinse egli tutta di
sua man propria, vero è che gran parte di quegli stucchi
fece condurre co’ suoi disegni a guglielmo milanese stato già seco a genova amato gran tempo da lui, avendogli







già voluto dare la sua figliuola per donna, il quale per restaurar le anticaglie di casa farnese, oggi è fatto frate del
piombo, in luogo di fra’ bastian viniziano: questa opera
con molti disegni, che egli fece, fu cagione che il reverendissimo cardinale farnese gli cominciasse a dar
provvisione e servirsene in molte cose.
fu fatto levare per ordine di papa paulo un cammino
che era nella camera del fuoco e metterlo in quella della
segnatura, dove erano le spalliere di legno in prospettiva, fatte di mano di fra’ giovanni intagliatore per papa
iulio; et avendo nell’una e nell’altra camera dipinto raffaello da urbino, bisognò rifare tutto il basamento alle
storie della camera della segnatura. per il che fu dipinto
da perino uno ordine finto di marmo con termini varii e
festoni, maschere et altri ornamenti, et in certi vani, storie contrafatte di color di bronzo, l’uno e l’altro in fresco. nelle storie era come di sopra trattando a’ filosofi,
della filosofia, a’ teologi, della teologia, a’ poeti del medesimo, tutti e’ fatti di coloro che erano stati periti in
quelle professioni. et ancora che egli non le conducessi
tutte di sua mano, egli le ritoccava in secco di sorte, oltra
il fare i cartoni tanti finiti, che poco meno sono che s’elle fussino di sua mano. e ciò fece egli perché, sendo infermo d’un catarro, non poteva tanta fatica. laonde visto il papa che egli meritava, e per l’età e per ogni cosa
sendosi raccomandato, gli fece una provvisione di ducati xxv il mese, che gli durò infino a la morte. et aveva
cura di servire il palazzo, e cosí, casa farnese. aveva
scoperto già michelagnolo buonarroti, nella cappella
del papa, la facciata del giudizio, e vi mancava di sotto a
dipignere il basamento, dove si aveva appiccare una
spalliera di arazzi, tessuta di seta e d’oro, come i panni
che parano la cappella. ordinò il papa che si mandassi a
tessere in fiandra, e cosí con consenso di michelagnolo
fecero che perino cominciò una tela dipinta, della medesima grandezza, dentrovi femmine e putti e termini, che







tenevono festoni, molto vivi, con bizzarrissime fantasie.
la quale rimase imperfetta in bel vedere in alcune stanze dopo la morte sua, opera certo degna di lui e dell’ornamento di sí divina pittura.
aveva fatto finire di murare anton da san gallo, in
palazzo del papa, la sala grande de i re, dinanzi alla cappella di sisto iiii. nella quale fece nel cielo uno spartimento grande di otto facce, e croce et ovati nel rilievo e
sfondato di quella. e cosí la diedero a perino che la lavorassi di stucco, in quegli ornamenti e piú ricchi, e piú
begli, che si poteva fare, nella difficultà di quell’arte.
cosí cominciò e fece negli ottangoli in cambio d’una rosa, quattro putti tutti tondi, di rilievo, che puntano i piedi al mezzo, e con le braccia girando, fanno una rosa
bellissima. oltra che per il resto dello spartimento sono
tutte le imprese di casa farnese, e nel mezzo della volta
l’arme del papa. e veramente si può dire questa opera,
di stucco, di bellezza e di finezza e di difficultà, aver passato quante ne fecero mai gli antichi et i moderni, e degna veramente d’un capo della religione cristiana. cosí
fece fare con suo disegno le finestre di vetro al pastorin
da siena, valente in quel mestiero, e sotto fece ordinar le
facciate, per farvi le storie di sua mano, in ornamenti di
stucchi bellissimi. la quale opera se la morte forse non
gli avesse impedito quel buono animo che aveva, arebbe
fatto conoscere quanto i moderni avessino avuto cuore
non solo in paragonare a gli antichi le opere loro, ma
forse in passarle di gran lunga.
mentre che lo stucco di questa volta si faceva e che
egli pensava a i disegni delle storie, in san pietro di roma si rovinavono le mura vecchie di quella chiesa, per
rifar le nuove della fabbrica. e pervenuti i muratori a
una pariete dove era una nostra donna et altre pitture
di man di giotto, furon viste da perino che era in compagnia di m<esser> niccolò acciauoli, dottor fiorentino e suo amicissimo, e mossosi l’uno e l’altro a pietà di







quella pittura convennero con que’ muratori, che non la
rovinassino. anzi tagliassino attorno il muro, e con travi
e ferri la allacciassino intorno, talché salva la potessino
tramutare e rimurare. era sotto l’organo di san piero un
luogo, che non v’era altare né cosa ordinata, e però deliberorono murarla quivi e farvi la cappella della madonna. e di piú farli certi ornamenti di stucchi e di pitture,
et insieme mettervi la memoria di un niccolò acciaiuoli,
che già fu senator di roma. fecene dunche perino i disegni, e vi messe mano subito aiutato da’ suoi giovani,
che tutto il colorito fu di marcello mantovano suo creato, la quale opera fu fatta con molta diligenzia.
stava nel medesimo san pietro, il sacramento, per lo
amor della muraglia, molto poco onorato. laonde fatti
sopra la compagnia di quello uomini deputati ordinorono che e’ si facesse in mezzo la chiesa vecchia una cappella, et antonio da san gallo la fece fare, parte di spoglie di colonne di marmo antiche e parte aggiugnendovi
altri ornamenti e di marmi e di bronzi e di stucchi, mettendo un tabernacolo in mezzo di mano di donatello
per piú ornamento, e faccendovi un sopra cielo bellissimo, con molte storie minute de le figure del testamento
vecchio, figurative del sacramento. fecesi ancora in
mezzo a quella una storia un po’ maggiore, dentrovi la
cena di cristo con gli apostoli, e sotto due profeti che
mettono in mezzo il corpo di cristo. cosí fece fare alla
chiesa di san giuseppo vicino a ripetta, et ordinò che
un di que’ suoi giovani facesse la cappella di quella chiesa, che fu poi ritocca e finita da lui. fece similmente una
cappella nella chiesa di san bartolomeo in isola con suoi
disegni, la quale medesimamente ritoccò; et in san salvatore del lauro fece dipignere intorno allo altar maggiore alcune storie, e di grottesche nella volta ancora.
cosí di fuori nella facciata una annunziata condotta da
girolamo sermoneta suo creato.
cosí adunque, parte per non potere e parte perché







gl’incresceva, piacendoli piú il disegnare che il condur
l’opere, andava seguitando quel medesimo ordine, che
già tenne raffaello da urbino nell’ultimo della sua vita.
il quale quanto sia dannoso e di biasimo ne fanno segno
l’opere de’ chigi e quelle che son condotte da altri, come ancora mostrano queste che fece condurre perino.
oltra che elle non hanno arrecato molto onore a giulio
romano ancora, dico, quelle che non son fatte di lor
mano. et ancora che si faccia piacere a i principi, per
dar loro l’opere presto, e forse benefizio a gli artefici che
vi lavorono, se fussino i piú valenti del mondo non hanno mai quello amore alle cose d’altri, che altrui vi ha da
se stesso. né mai per ben disegnati che siano i cartoni, si
imita appunto e propriamente come fa la mano del primo autore. il quale, vedendo andare in rovina l’opera,
disperandosi lascia precipitare affatto. atteso che chi ha
sete d’onore debbe far da sé solo. e questo lo posso io
dir per prova che, avendo io faticato con grande studio i
cartoni della sala della cancelleria nel palazzo di san
giorgio di roma che, per aversi a fare con gran prestezza in cento dí vi si messe tanti pittori a colorirla, che diviarono talmente da i contorni e bontà di quelli, che feci
proposito e cosí <ho> osservato che d’allora in qua nessuno ha messo mano in sulle opere mie. laonde chi vol
conservare i nomi e le opere, ne faccia meno, e tutte di
man sua se e’ vol conseguire quello intero onore che cerca acquistare un bellissimo ingegno. dico adunque che
perino per le tante cure commesseli, era forzato mettere
molte persone in opera, et erali venuto sete piú del guadagno che della gloria, parendoli avere gittato via e non
avanzato niente nella sua gioventú. e tanto fastidio gli
dava il veder venir giovani su che facessino, che cercava
metterli sotto di sé, a ciò non li avessino a impedire il
luogo.
venne l’anno mdxlvi tiziano da cador pittore veneziano, celebratissimo per far ritratti, et avendo egli già







ritratto papa paulo, quando sua santità andò a bussè e,
non avendo remunerazione di quello, né di alcuni altri
che aveva fatti al cardinale farnese et a santa fiore, capitò allora in roma, e da essi fu ricevuto onoratissimamente in bel vedere. si levò dunque la voce in corte e
poi per roma, qualmente egli era venuto per fare istorie
di sua mano nella sala de’ re in palazzo, dove perino doveva farle egli, e vi si lavorava di già i stucchi. dispiacque molto questa venuta a perino e se ne dolse con molti amici suoi, non perché e’ credesse che nella storia
tiziano avesse a passarlo lavorando in fresco, ma perché
e’ desiderava trattenersi con questa opera pacificamente
et onoratamente, fino a la morte. e se pur ne aveva a fare, farla senza concorrenza, bastandoli purtroppo la volta e la facciata della cappella di michelagnolo a paragone, quivi vicina. questa suspizione fu cagione che,
mentre tiziano sté in roma, egli lo sfuggí sempre, e
sempre stette di mala voglia fino a la partita sua.
era castellano di castel santo agnolo, tiberio crispo, oggi fatto reverendissimo cardinale, e come persona che si dilettava delle nostre arti, si messe in animo di
abbellire castello, et in quello rifece logge, camere e sale
et apparamenti bellissimi, per poter ricever meglio sua
santità quando ella ci veniva. e cosí fece molte stanze et
altri ornamenti, con ordine e disegni di raffaello da
monte lupo e poi in ultimo di antonio da san gallo.
fecevi far di stucco raffaello una loggia, et egli vi fece
l’angelo di marmo, figura di sei braccia, posta in cima al
castello su l’ultimo torrione, e cosí fece dipigner detta
loggia a girolamo sermoneta, che è quella che volta verso i prati, che, finita, fu poi il resto delle stanze date parte a luzio romano. et in ultimo le sale et altre camere
importanti fece perino parte di sua mano e parte fu fatto
da altri, con suoi cartoni. la sala è molto vaga e bella, lavorata di stucchi, e tutta piena di storie romane fatte da’
suoi giovani, che ve ne sono molte di mano di marco da







siena, discepolo di domenico beccafumi, et evvi in certe stanze fregiature bellissime.
era in questo tempo a san giustino in quello di città
di castello, un pittore chiamato cristofano gherardi da
’l borgo a san sepolcro, il quale dotato dalla natura
d’uno ingegno maraviglioso per fare grottesche e figure,
venne a roma per vederla, ma non volse mai lavorare
con perino. anzi, ritornatosi a san giustino, ha lavorato
quivi in un palazzo de’ bufalini varie stanze, tenute tutte
cosa bellissima. et aveva per usanza perino, quando poteva avere giovani valenti, servirsene volentieri nelle
opere sue. né restava egli di lavorare ogni cosa meccanica. fece molte volte i pennoni delle trombe, le bandiere
del castello e quelle della armata della religione. lavorò
drappelloni, sopravveste, portiere et ogni minima cosa
dell’arte. cominciò alcune tele per far panni d’arazzi per
il principe doria. fece ancora per il reverendissimo
cardinal farnese una cappella, e cosí uno scrittoio alla
eccellentissima madonna margherita d’austria. a santa
maria del pianto fece fare uno ornamento intorno alla
madonna; e cosí in piazza giudea alla madonna pure
un altro ornamento. e molte altre che non iscade per esser tante farne memoria, perché non gli veniva cosa nessuna in mano che egli non le pigliassi e facessi fine. aveva gran briga con alcuni uffiziali di palazzo, in darli
sempre disegni e trattenergli con cose di sua mano, acciò che o per i pagamenti delle provisioni et altre cose
sue fusse servito, mercé del dargli loro, o acciò che tutte
le cose capitassino o grandi o piccole in man sua.
erasi recato una autorità che tutti i lavori di roma
erano allogati da lui a chi li piaceva, con un prezzo alle
volte vilissimo da chi faceva l’opere, che a lui reccavon
fatica et a chi le faceva poco utile, et all’arte danno certo
grandissimo, e che sia il vero, se la volta della sala de’ re
in palazzo s’egli la avesse presa sopra di sé e lavoratovi
insieme con i garzoni, vi avanzava parechi centi di scudi,







che furon tutti de’ ministri che guidavano e pagavano le
giornate a chi vi lavorava. laonde, avendo egli preso un
carico sí grande e con tanto fastidio che, sendo catarroso
et infirmo, poteva malamente sopportare tanti disagii, in
avere il giorno e la notte a disegnare, avendo di continuo
a satisfare a’ disegni per il palazzo, di ricami, d’intagli, a’
banderai, a i capricci di molti ornamenti di farnese oltra
molti cardinali et altri signori, onde teneva continuo
l’animo occupatissimo, in questo ultimo suo aveva sempre intorno scultor di stucchi, intagliatori di legnami,
sarti, ricamatori e pittori e mettitor d’oro et altri attenenti all’arte nostra. non aveva altra consolazione che
ritrovarsi con amici alla osteria, la quale egli di continuo
esercitò dove egli si trovava, parendoli la beatitudine e
la requie del mondo et il riposo de’ suoi travagli, cosí
per le cose dell’arte, come per le cose di venere e per i
disordini della bocca, guasta la complessione, si andava
da una continua asima consumando, tanto che e’ cadde
nel male del tizico, e cosí non giovando rimedii e seguitando il catarro, una sera parlando vicino a casa con uno
amico suo, di un subito mal di gocciola cascò morto,
nella età sua di quarantasette anni. la perdita del quale
dolse infinitamente a molti artefici, e da m<esser> iosef
cincio medico di madama, suo genero, e dalla sua donna nella ritonda di roma, alla cappella di san giuseppo, gli fu dato onorato sepolcro con questo epitaffio:
d<atvr> o<mnibvs> m<ori>
perino bonaccvrsio vagae florentino qvi ingenio
et arte singvlari egregios cvm pictores per mvltos
tvm plastas facile omnes svperavit, catherina
perini conivgi lavinia bonaccvrsia parenti iosephvs
cincivs socero chariss<imo> et opt<imo> fecere.
vixit ann<os> xlvi men<ses> iii, dies xxi.
mortvvs est xiiii calend<is> novemb<ris> ann<o>
christ<i> mdxlvii.






certantem cvm se, te qvvm natvra videret,
nil mirvm si te has abdidit in tenebras.
lvx tamen atqve opervm decvs immortale tvorvm
te illvstrem efficient, hoc etiam in tvmvlo.

restò nel luogo suo daniello volterrano che molto lavorò seco e finí gli altri due profeti, che sono a la cappella del crocifisso in san marcello; e nella trinità fece una
cappella bellissima di stucchi e di pittura, alla signora
elena orsina, e molti altri che non scade farne memoria.
basta che perino valse ne l’essere universalissimo piú
che pittore che sia stato ne’ tempi nostri, perché egli ha
introdotto gli artefici a far eccellentemente gli stucchi, le
grottesche, i paesi, gli animali et il colorito, tanto in fresco quanto a olio e quanto a tempera, e cosí il disegno
d’ogni sorte. onde se gli può dire che sia stato il padre
di queste nobilissime arti, vivendo le virtú sue in quegli
altri che lo vanno imitando in ogni effetto onorato
dell’arte.







michelangelo bonarroti fiorentino
pittore scultore et architetto
mentre gli industriosi et egregii spiriti col lume del famosissimo giotto e de gli altri seguaci suoi si sforzavano
dar saggio al mondo de ’l valore che la benignità delle
stelle e la proporzionata mistione degli umori aveva dato
a gli ingegni loro e, desiderosi di imitare con la eccellenzia della arte la grandezza della natura, per venire il piú
che e’ potevano a quella somma cognizione che molti
chiamano intelligenzia, universalmente, ancora che indarno si affaticavano, il benignissimo rettor del cielo
volse clemente gli occhi a la terra e, veduta la vana infinità di tante fatiche, gli ardentissimi studii senza alcun
frutto e la opinione prosuntuosa degli uomini, assai piú
lontana da ’l vero che le tenebre da la luce, per cavarci
di tanti errori si dispose mandare in terra uno spirito,
che universalmente in ciascheduna arte et in ogni professione fusse abile, operando per sé solo a mostrare che
cosa siano le difficultà nella scienza delle linee, nella pittura, nel giudizio della scultura e nella invenzione della
veramente garbata architettura. e volse oltra ciò accompagnarlo de la vera filosofia morale, con l’ornamento
della dolce poesia, acciò che il mondo lo eleggesse et
ammirasse per suo singularissimo specchio nella vita,
nell’opere, nella santità de i costumi et in tutte l’azzioni
umane, e che da noi piú tosto celeste che terrena cosa si
nominasse. e perché vide che nelle azzioni di tali esercizii et in queste arti singularissime, ciò è nella pittura,
nella scultura e nell’architettura, gli ingegni toscani sempre sono stati fra gli altri sommamente elevati e grandi,
per essere eglino molto osservanti alle fatiche et agli studii di tutte le facultà, sopra qual si voglia gente di italia,
volse dargli fiorenza, dignissima fra l’altre città, per patria, per colmare alfine la perfezzione in lei meritamente







di tutte le virtú, per mezzo d’un suo cittadino, avendo
già mostrato un principio grandissimo e maraviglioso in
cimabue, in giotto, in donato, in filippo brunelleschi
et in lionardo da vinci, per mezzo del quale non si poteva se non credere che col tempo si dovessi scoprire un
ingegno che ci mostrasse perfettissimamente (mercé della sua bontà) l’infinito del fine.
nacque dunque in fiorenza l’anno mcccclxxiiii un
figliuolo a lodovico simon buonaroti, al quale pose nome al battesimo michele agnolo, volendo inferire costui
essere cosa celeste e divina piú che mortale. e nacque
nobilissimo, percioché i simoni sono sempre stati nobili
et onorevoli cittadini. aveva lodovico molti figliuoli
perché, essendo povero e grave di famiglia, con assai poca entrata, pose gli altri suoi figliuoli ad alcune arti, e solo si ritenne michele agnolo, il quale, molto da se stesso
nella sua fanciullezza, attendeva a disegnare per le carte
e pei muri.
onde lodovico, avendo amistà con domenico ghirlandai pittore, andatosene a la sua bottega, gli ragionò a
lungo di michele agnolo. perché domenico, visto alcuni suoi fogli imbrattati, giudicò essere in lui ingegno da
farsi in questa arte mirabile e valente. onde lodovico,
raccomandatosi a domenico de ’l carico che gli pareva
avere di sí grave famiglia, senza trarne utile alcuno, si dispose lasciargli michele agnolo, e convennero insieme
di giusto et onesto salario, che in quel tempo cosí si costumava. prese domenico il fanciullo per tre anni, e ne
fecero una scrittura com’e’ ancora oggi appare a un
giornale di domenico ghirlandai, scritto di sua mano, e
di mano di esso lodovico buonaroti le ricevute tempo
per tempo, le quali cose si ritrovano ora appresso di ridolfo ghirlandaio figliuolo di domenico sopradetto.
cresceva la virtú e la persona di michele agnolo di
maniera che domenico stupiva, vedendolo fare alcune
cose fuor d’ordine di giovane, perché gli pareva che non







solo vincesse gli altri discepoli de i quali aveva egli numero grande, ma ch’e’ paragonasse in molte le cose fatte
da lui come maestro. ora advenne che, lavorando domenico la cappella grande di santa maria novella, un
giorno ch’egli era fuori si mise michele agnolo a ritrarre
di naturale il ponte con alcuni deschi, con tutte le masserizie dell’arte, et alcuni di que’ giovani che lavoravano.
per il che, tornato domenico, e visto il disegno di michele agnolo, disse: «costui ne sa piú di me»; e rimase
sbigottito della nuova maniera e della nuova imitazione
che, dal giudizio datogli dal cielo, aveva un simil giovane
in età cosí tenera, ch’invero era tanto quanto piú desiderar si potesse nella pratica d’uno artefice che avesse operato molti anni.
e ciò era che tutto il sapere e potere della grazia era
nella natura esercitata dallo studio e dalla arte, perché in
michele agnolo faceva ogni dí frutti piú divini che umani, come apertamente cominciò a dimostrarsi nel ritratto
che e’ fece d’una carta di alberto durero, che gli dette
nome grandissimo. imperoché, essendo venuta in firenze una istoria del detto alberto, quando i diavoli battono santo antonio, stampata in rame, michele agnolo la
ritrasse di penna, di maniera che non era conosciuta, e
quella medesima coi colori dipinse; dove, per contraffare alcune strane forme di diavoli, andava a comperar pesci che avevano scoglie bizzarre di colori, e quivi dimostrò in questa cosa tanto valore, che e’ ne acquistò e
credito e nome.
teneva in quel tempo il magnifico lorenzo de’ medici nel suo giardino in su la piazza di san marco, bertoldo scultore, non tanto per custode o guardiano di molte
belle anticaglie, che in quello aveva ragunate e raccolte
con grande spesa, quanto perché, desiderando egli sommamente di creare una scuola di pittori e di scultori eccellenti, voleva che elli avessero per guida e per capo il
sopra detto bertoldo, che era discepolo di donato. et







ancora che e’ fosse sí vecchio che e’ non potesse piú
operare, era nientedimanco maestro molto pratico e
molto reputato, non solo per avere diligentissimamente
rinettato il getto de’ pergami di donato suo maestro, ma
per molti getti ancora che egli aveva fatti in bronzo, di
battaglie e di alcune altre cose piccole, nel magisterio
delle quali non si trovava allora in firenze chi lo avanzasse.
dolendosi adunque lorenzo, che amor grandissimo
portava alla pittura et alla scultura, che ne’ suoi tempi
non si trovassero scultori celebrati e nobili, come si trovavano molti pittori di grandissimo pregio e fama, deliberò, come io dissi, fare una scuola; e per questo chiese
a domenico ghirlandai che, se in bottega sua avesse de’
suoi giovani che inclinati fossero a ciò, li inviasse a ’l
giardino, dove egli desiderava di esercitargli e creargli in
una maniera, che onorasse e lui e la città sua.
laonde da domenico gli furono per ottimi giovani
dati fra gli altri michele agnolo e francesco granaccio;
per il che, andando eglino a ’l giardino, vi trovarono che
il torrigiano, giovane de’ torrigiani, lavorava di terra
certe figure tonde, che da bertoldo gli erano state date.
michele agnolo, vedendo questo, per emulazione alcune ne fece; dove lorenzo, vedendo sí bello spirito, lo
tenne sempre in molta aspettazione, et egli inanimito
dopo alcuni giorni si mise a contrafare con un pezzo di
marmo una testa antica che v’era. onde lorenzo, molto
contento, ne fece gran festa e gli ordinò provisione, per
aiutar suo padre e per crescergli animo, di cinque ducati
il mese, e per rallegrarlo gli diede un mantello paonazzo,
et al padre uno officio in dogana. vero è che tutti quei
giovani erano salariati, chi assai e chi poco, da la liberalità di quel magnifico e nobilissimo cittadino, e da lui,
mentre ch’e’ visse, furono premiati.
era il giardino tutto pieno d’anticaglie e di eccellenti
cose molto adorno, per bellezza, per studio e per piace-







re ragunate in quel loco. teneva di continuo michele
agnolo la chiave di questo loco, e molto piú sollecito
che gli altri in tutte le sue azzioni, e con viva fierezza
sempre pronto si mostrava.
disegnò molti mesi nel carmino alle pitture di masaccio, dove con tanto giudicio quelle opere ritraeva,
che ne stupivano gli artefici e gli altri uomini, di maniera
che gli cresceva l’invidia insieme col nome. dicesi che,
avendo il torrigiano contratto seco amicizia e scherzando, mosso da invidia di vederlo piú onorato di lui e piú
valente nell’arte, con tanta amorevolezza gli percosse
d’un pugno il naso, che rotto e schiacciatolo di mala sorte lo segnò per sempre. lavorò costui un fanciullo di
marmo in una stanza, che lo comperò poi baldessarre de
’l milanese, dove, contrafacendo la maniera antica, fu
portato a roma e sotterrato in una vigna, onde cavatosi
e tenuto per antico, fu venduto gran prezzo. conobbe
michele agnolo nel suo andare a roma ch’egli era di sua
mano, benché difficilmente ogni altro lo credesse.
fece il crocifisso di legno, ch’è in santo spirito di
fiorenza, posto ancora sopra il mezzo tondo dello altar
maggiore. e pure in fiorenza, nel palazzo de gli strozzi,
fece uno ercole di marmo che fu stimato cosa mirabile,
il quale fu poi da giovan batista della palla condotto in
francia. dipinse nella maniera antica una tavola a tempera d’un san francesco con le stimite, che è locato a
man sinistra nella prima cappella di san piero a montorio in roma. venne volontà ad agnolo doni, cittadino
fiorentino amico suo, sí come quello che molto si dilettava aver cose belle, cosí d’antichi come di moderni artefici, d’avere alcuna cosa di mano di michele agnolo,
perché gli cominciò un tondo di pittura ch’è dentrovi
una nostra donna, la quale, inginocchiata con amendua
le gambe, alza in su le braccia un putto e porgelo a giuseppo che lo riceve. dove michele agnolo fa conoscere,
nello svoltare della testa della madre di cristo e nel tene-







re gli occhi fissi nella somma bellezza del figliuolo, la
maravigliosa sua contentezza e lo affetto del farne parte
a quel santissimo vecchio. il quale con pari amore, tenerezza e reverenzia lo piglia, come benissimo si scorge nel
volto suo, senza molto considerarlo. né bastando questo a michele agnolo per mostrar maggiormente l’arte
sua esser grandissima, fece nel campo di questa opera
molti ignudi appoggiati, ritti et a sedere; e con tanta diligenzia e pulitezza lavorò questa opera, che certamente
delle sue pitture in tavola, ancora che poche siano, è tenuta la piú finita e la piú bella che si truovi. finita che
ella fu, la mandò a casa agnolo coperta e, per un mandato con essa con una polizza, chiedeva settanta ducati
per suo pagamento. parve strano ad agnolo, che era assegnata persona, spendere tanto in una pittura, se bene
e’ conosceva che piú valesse, e disse al mandato che bastavano xl e gliene diede, onde michele agnolo gli rimandò in dietro, mandandogli a dire che cento ducati o
la pittura gli rimandasse in dietro. per il che agnolo, a
cui l’opera piaceva, disse: «io gli darò quei lxx»; et egli
non fu contento, anzi per la poca fede d’agnolo ne volle
il doppio di quel che la prima volta ne aveva chiesto, per
il che se agnolo volse la pittura, fu sforzato mandargli
cxl ducati.
vennegli volontà di trasferirsi a roma, per le maraviglie ch’udiva de gli antichi, per che quivi giunto, fece
nella casa de’ galli, dirimpetto al palazzo di san giorgio, un bacco di marmo, maggior ch’el vivo, con un satiro attorno, nel quale si conosce che egli ha voluto tenere
una certa mistione di membra maravigliose, e particularmente avergli dato la sveltezza della gioventú del maschio e la carnosità e tondezza della femmina: cosa tanto
mirabile, che nelle statue mostrò essere eccellente piú
d’ogni altro moderno, il quale fino allora avesse lavorato. per il che, nel suo stare a roma acquistò tanto nello
studio dell’arte, ch’era cosa incredibile vedere i pensieri







alti e la maniera difficile con facilissima facilità da lui
esercitata, tanto per ispavento di quegli che non erano
usi a vedere cose tali, quanto a gli usi a le buone, perché
le cose che si vedevano fatte, parevano nulla a paragone
de’ suoi parti. le quali cose destarono l’animo al cardinale rovano franzese, di lasciar per mezzo di sí raro artefice qualche degna memoria di sé in cosí famosa città,
e gli fé fare una pietà di marmo tutta tonda, la quale finita fu messa in san pietro nella cappella della vergine
maria della febbre nel tempio di marte.
alla quale opera non pensi mai scultore né artefice raro potere aggiugnere di disegno, né di grazia, né con fatica poter mai di finitezza, pulitezza e di straforare il
marmo tanto con arte, quanto michele agnolo vi fece,
perché si scorge in quella tutto il valore et il potere
dell’arte. fra le cose belle che vi sono, oltra i panni divini suoi, si scorge il morto cristo, e non si pensi alcuno di
bellezza di membra e d’artifizio di corpo vedere uno
ignudo tanto divino, né ancora un morto che piú simile
al morto di quello paia.
quivi è dolcissima aria di testa, et una concordanza
ne’ muscoli delle braccia et in quelli del corpo e delle
gambe, i polsi e le vene lavorate, che invero si maraviglia
lo stupore che mano d’artefice abbia potuto sí divinamente e propriamente fare in pochissimo tempo cosa sí
mirabile; che certo è un miracolo che un sasso da principio, senza forma nessuna, si sia mai ridotto a quella perfezzione che la natura a fatica suol formar nella carne.
poté l’amore di michele agnolo e la fatica insieme in
questa opera tanto, che quivi quello che in altra opera
piú non fece lasciò il suo nome scritto a traverso una
cintola che il petto della nostra donna soccigne, come
di cosa nella quale e sodisfatto e compiaciuto s’era per
se medesimo. e che è veramente tale che, come a vera figura e viva, disse un bellissimo spirito:







bellezza et onestate
e doglia e pièta in vivo marmo morte,
deh, come voi pur fate,
non piangete sí forte,
che anzi tempo risveglisi da morte,
e pur, mal grado suo,
nostro signore e tuo
sposo, figliuolo e padre
unica sposa sua figliuola e madre.
laonde egli n’acquistò grandissima fama. e se bene
alcuni, anzi goffi che no, dicono che egli abbia fatto la
nostra donna troppo giovane, non s’accorgono e non
sanno eglino che le persone vergini senza essere contaminate si mantengono e conservano l’aria de ’l viso loro
gran tempo, senza alcuna macchia, e che gli afflitti come
fu cristo fanno il contrario? onde tal cosa accrebbe assai piú gloria e fama alla virtú sua che tutte l’altre dinanzi.
gli fu scritto di fiorenza d’alcuni amici suoi che venisse, perché non era fuor di proposito che di quel marmo ch’era nell’opera guasto, egli, come già n’ebbe volontà ne cavasse una figura, il quale marmo pier
soderini, già gonfaloniere in quella città, ragionò di dare a lionardo da vinci: et era di nove braccia bellissimo,
nel quale per mala sorte un maestro simone da fiesole
aveva cominciato un gigante. e sí mal concia era quella
opera, che lo aveva bucato fra le gambe e tutto mal condotto e storpiato, di modo che gli operai di santa maria
del fiore, che sopra tal cosa erano, senza curar di finirlo,
per morto l’avevano posto in abbandono e già molti anni era cosí stato et era tuttavia per istare. squadrollo michele agnolo un giorno et, esaminando potersi una ragionevole figura di quel sasso cavare, accomodandosi al
sasso ch’era rimaso storpiato da maestro simone, si risolse di chiederlo a gli operai, da i quali per cosa inutile







gli fu conceduto, pensando che ogni cosa che se ne facesse, fosse migliore che lo essere nel quale allora si ritrovava, perché né spezzato né in quel modo concio, utile alcuno alla fabbrica non faceva. laonde michele
agnolo, fatto un modello di cera, finse in quello per la
insegna del palazzo un davit giovane, con una frombola
in mano, acciò che, sí come egli aveva difeso il suo popolo e governatolo con giustizia, cosí chi governava
quella città dovesse animosamente difenderla e giustamente governarla. e lo cominciò nell’opera di santa maria del fiore, nella quale fece una turata fra muro e tavole et il marmo circondato e, quello di continuo
lavorando senza che nessuno il vedesse, a ultima perfezzione lo condusse. e perché il marmo già da maestro simone storpiato e guasto non era in alcuni luoghi tanto
ch’alla volontà di michele agnolo bastasse, per quel che
averebbe voluto fare, egli fece che rimasero in esso delle
prime scarpellate di maestro simone, nella estremità del
marmo, delle quali ancora se ne vede alcuna. e certo fu
miracolo quello di michele agnolo far risuscitare uno
ch’era tenuto per morto.
era questa statua, quando finita fu, ridotta in tal termine, che varie furono le dispute che si fecero per condurla in piazza de’ signori. perché giuliano da san gallo et antonio suo fratello fecero un castello di legname
fortissimo e quella figura coi canapi sospesero a quello,
acciò che, scotendosi, non si troncasse, anzi venisse crollandosi sempre, e con le travi per terra piane, con argani
la tirorono e la misero in opra, et egli, quando ella fu
murata e finita, la discoperse, e veramente che questa
opera ha tolto il grido a tutte le statue moderne et antiche, o greche o latine che elle si fossero, e si può dire
che né ’l marforio di roma né il tevere o ’l nilo di belvedere né i giganti di monte cavallo le sian simili in conto alcuno, con tanta misura e bellezza e con tanta bontà
la finí michel agnolo. perché in essa sono contorni di







gambe bellissime et appiccature e sveltezza di fianchi divine; né mai piú s’è veduto un posamento sí dolce né
grazia che tal cosa pareggi, né piedi, né mani, né testa
che a ogni suo membro di bontà d’artificio e di parità,
né di disegno s’accordi tanto. e certo chi vede questa
non dee curarsi di vedere altra opera di scultura fatta nei
nostri tempi o ne gli altri da qualsivoglia artefice. n’ebbe michel agnolo da pier soderini per sua mercede scudi dccc e fu rizzata l’anno mdiiii, e per la fama, che per
questo acquistò nella scultura, fece al sopradetto gonfalonieri un david di bronzo bellissimo, il quale egli
mandò in francia; et ancora in questo tempo abbozzò e
non finí due tondi di marmo, uno a taddeo taddei, oggi in casa sua, et a bartolomeo pitti ne cominciò uno altro, il quale da fra’ miniato pitti di monte oliveto, intendente in molte scienze e particularmente nella
pittura, fu donato a luigi guicciardini che gli era grande amico; le quali opere furono tenute egregie e mirabili. et in questo tempo ancora bozzò una statua di marmo di san matteo nell’opera di santa maria del fiore.
avvenne che, dipignendo lionardo da vinci pittor
rarissimo nella sala grande del consiglio, come nella vita
sua è narrato, piero soderini, allora gonfaloniere, per la
gran virtú che egli vide in michele agnolo, gli fece allogazione d’una parte di quella sala: onde fu cagione che
egli facesse a concorrenza di lionardo l’altra facciata,
nella quale egli prese per subietto la guerra di pisa. per
il che michele agnolo ebbe una stanza nello spedale de’
tintori a santo onofrio, e quivi cominciò un grandissimo cartone, né però volse mai ch’altri lo vedesse. e lo
empié d’ignudi che, bagnandosi per lo caldo nel fiume
d’arno, in quello istante si dava all’arme nel campo, fingendo che gli inimici li assalissero; e mentre che fuor
dell’acque uscivano per vestirsi i soldati, si vedeva dalle
divine mani di michele agnolo disegnato chi tirava su
uno, e chi calzandosi affrettava lo armarsi per dare aiuto
a’ compagni; altri affibbiarsi la corazza, e molti mettersi
altre armi indosso, et infiniti, combattendo a cavallo, cominciare la zuffa. eravi fra l’altre figure un vecchio che
aveva in testa per farsi ombra una ghirlanda d’ellera, il
quale, postosi a sedere per mettersi le calze che non potevano entrargli per avere le gambe umide dell’acqua, e
sentendo il tumulto de’ soldati e le grida et i romori de’
tamburini, affrettandosi tirava per forza una calza; et oltra che tutti i muscoli e nervi della figura si vedevano, faceva uno storcimento di bocca per il quale dimostrava
assai quanto e’ pativa e che egli si adoperava fin alle
punte de’ piedi. eranvi tamborini ancora e figure che
coi panni avvolti ignudi correvano verso la baruffa; e di
stravaganti attitudini si scorgeva chi ritto e chi ginocchioni o piegato o sospeso a giacere, et in aria attaccati
con iscorti difficili. v’erano ancora molte figure aggruppate et in varie maniere bozzate, chi contornato di carbone, chi disegnato di tratti e chi sfumato e con biacca
lumeggiato, volendo egli mostrare quanto sapesse in tale
professione. per il che gli artefici stupidi e morti restorono, vedendo l’estremità dell’arte in tal carta per michele agnolo mostra loro. onde veduto sí divine figure
(dicono alcuni che le videro) di man sua e d’altri ancora
non s’essere mai piú veduto cosa che della divinità
dell’arte nessuno altro ingegno possa arrivarla mai.
e certamente è da credere, percioché dappoi che fu
finito e portato alla sala del papa con gran romore
dell’arte e grandissima gloria di michele agnolo, tutti
coloro che su quel cartone studiarono e tal cosa disegnarono, come poi si seguitò molti anni in fiorenza per forestieri e per terrazzani, diventarono persone in tale arte
eccellenti, come vedemmo: poiché in tale cartone studiò
aristotile da san gallo amico suo, ridolfo ghirlandaio,
francesco granaccio, baccio bandinello et alonso berugotta spagnuolo; seguitò andrea del sarto, il francia
bigio, iacopo sansovino, il rosso, maturino, lorenzetto, e ’l tribolo allora fanciullo, iacopo da pontormo e
perin del vaga, i quali tutti ottimi maestri fiorentini furono e sono. per il che, essendo questo cartone diventato uno studio di artefici, fu condotto in casa medici nella sala grande di sopra, e tal cosa fu cagione che egli
troppo a securtà nelle mani de gli artefici fu messo: perché nella infermità del duca giuliano, mentre nessuno
badava a tal cosa, fu da loro stracciato, et in molti pezzi
diviso, talché in molti luoghi se n’è sparto, come ne fanno fede alcuni pezzi che si veggono ancora in mantova
in casa m<esser> uberto strozzi gentiluomo mantovano, i quali con riverenza grande son tenuti. e certo che a
vedere e’ sono piú tosto cosa divina che umana.
era talmente la fama di michele agnolo per la pietà
fatta, per il gigante di fiorenza e per il cartone nota, che
giulio ii pontefice deliberò fargli fare la sepoltura e,
fattolo venire di fiorenza, fu a parlamento con esso e
stabilirono insieme di fare una opera per memoria del
papa e per testimonio della virtú di michele agnolo, la
quale di bellezza, di superbia e d’invenzione passasse
ogni antica imperiale sepoltura. la quale egli con grande animo cominciò, et andò a carrara a cavar marmi e
quegli a fiorenza et a roma condusse; e per tal cosa fece
un modello tutto pieno di figure et addorno di cose difficili. e perché tale opera da ogni banda si potesse vedere, la cominciò isolata, e della opera del quadro, delle
cornici e simili, ciò è dell’architettura de gli ornamenti,
la quarta parte con sollecitudine finita. cominciò in
questo mezzo alcune vittorie ignude, che hanno sotto
prigioni, et infinite provincie legate ad alcuni termini di
marmo, i quali vi andavano per reggimento; e ne abbozzò una parte figurando i prigioni in varie attitudini a
quelli legati, de i quali ancora sono a roma in casa sua
per finiti quattro prigioni. e similmente finí un moisè di
cinque braccia di marmo, alla quale statua non sarà mai
cosa moderna alcuna che possa arrivare di bellezza, e de le antiche ancora si può dire il medesimo, avvenga che
egli con gravissima attitudine sedendo, posa un braccio
in su le tavole che egli tiene con una mano e con l’altra si
tiene la barba, la quale nel marmo svellata e lunga, condotta di sorte, che i capegli, dove ha tanta difficultà la
scultura, son condotti sottilissimamente piumosi, morbidi e sfilati d’una maniera, che pare impossibile che il
ferro sia diventato pennello; et inoltre alla bellezza della
faccia, che ha certo aria di vero santo e terribilissimo
principe, pare che mentre lo guardi abbia voglia di chiederli il velo per coprirgli la faccia, tanto splendida e tanto lucida appare altrui. et ha sí bene ritratto nel marmo
la divinità che dio aveva messo nel sacratissimo volto di
quello, oltre che vi sono i panni straforati e finiti con
bellissimo girar di lembi, e le braccia di muscoli, e le mani di ossature e nervi sono a tanta bellezza e perfezzione
condotte, e le gambe appresso, e le ginocchia, et i piedi
sono di sí fatti calzari accomodati, et è finito talmente
ogni lavoro suo, che moisè può piú oggi che mai chiamarsi amico di dio, poiché tanto inanzi a gli altri ha voluto metter insieme e preparargli il corpo per la sua resurressione, per le mani di michelagnolo; e seguitino gli
ebrei di andar, come fanno ogni sabato, a schiera, e maschi e femmine, come gli storni a visitarlo et adorarlo:
che non cosa umana, ma divina adoreranno. questa sepoltura è poi stata scoperta al tempo di paulo iii e finita
col mezzo della liberalità di francesco maria duca
d’urbino.
venne in questo mezzo volontà al papa, che aveva ripresa bologna e cacciatone fuora i bentivogli, di far fare
una statua di bronzo per quella memoria; e mentre che
michele agnolo lavorava la sepoltura, fu fatto lasciare
stare, e mandato a bologna per la statua, dove fece una
statua di bronzo a similitudine di papa giulio, cinque
braccia d’altezza, nella quale usò arte bellissima nella attitudine, perché nel tutto aveva maestà e grandezza, e







ne’ panni mostrava ricchezza e magnificenzia, e nel viso
animo, forza, prontezza e terribilità. questa fu posta in
una nicchia, sopra la porta di san petronio. dicesi che,
mentre michele agnolo la lavorava, vi capitò il francia
orefice e pittore per volerla vedere, avendo tanto sentito
de le lodi e de la fama di lui e delle opere sue, e non
avendone veduto alcuna. furono adunque messi mezzani, perché vedesse questa, e n’ebbe grazia. onde, veggendo egli l’artificio di michele agnolo, stupí. per il che
fu da lui domandato che gli pareva di quella figura. rispose il francia che era un bellissimo getto. intese michele agnolo che e’ lodasse piú il bronzo che l’artificio,
perché sdegnato e con collera gli rispose: «va’ al bordello tu e ’l cossa, che siete due solennissimi goffi nell’arte». talché il povero francia si tenne vituperatissimo in
presenza di quegli che erano quivi. dicesi che la signoria di bologna andò a vedere tale statua, la quale parve
loro molto terribile e brava. per il che volti a michele
agnolo gli dissero che l’aveva fatta in attitudine sí minacciosa, che pareva che desse loro la maledizzione, e
non la benedizzione. onde michele agnolo ridendo rispose: «per la maledizzione è fatta». l’ebbero a male
quei signori, ma il papa, intendendo il tratto di michele
agnolo, gli donò di piú trecento scudi. questa statua fu
poi ruinata da’ bentivogli, e ’l bronzo di quella venduto
al duca alfonso di ferrara che ne fece una artiglieria,
oggi chiamata la giulia: salvo la testa, la quale ancora si
trova ne la sua guarda roba.
era già ritornato il papa in roma e, mosso dall’amore
che portava alla memoria del zio, sendo la volta della
cappella di sisto non dipinta, ordinò che ella si dipignesse. e si stimava per l’amicizia e parentela che era fra
raffaello e bramante ch’ella non si dovesse allogare a
michelangelo. ma pure per commissione del papa et ordine di giulian da san gallo fu mandato a bologna per
esso e, venuto che e’ fu, ordinò il papa che tal cappella







facesse e tutte le facciate con la volta si rifacessero. e per
prezzo d’ogni cosa vi misero il numero di xv mila ducati. per il che, sforzato michele agnolo dalla grandezza
della impresa, si risolse di volere pigliare aiuto, e mandato per uomini e deliberato mostrare in tal cosa che quei
che prima v’avevano dipinto dovevano essere prigioni
delle fatiche sue, volse ancora mostrare a gli artefici moderni come si disegna e dipigne. laonde il suggetto della cosa lo spinse andare tanto alto per la fama e per la salute dell’arte, che cominciò i cartoni a quella e,
volendola colorire a fresco e non avendo fatto piú, fece
venire da fiorenza alcuni amici suoi pittori, perché a tal
cosa gli porgessero aiuto et ancora per vedere il modo
del lavorare a fresco da loro, nel quale v’erano alcuni
pratichi molto, i quali si condussero a roma e furono il
granaccio, giulian bugiardini, iacopo di sandro, l’indaco vecchio, agnolo di domenico et aristotile e, dato
principio all’opera, fece loro cominciare alcune cose per
saggio. ma veduto le fatiche loro molto lontane da ’l desiderio suo e non sodisfacendogli, una mattina si risolse
di gettare a terra ogni cosa che avevano fatto. e rinchiusosi nella cappella non volse mai aprir loro, né manco in
casa, dove era, da essi si lasciò vedere. e cosí dalla beffa,
la quale pareva loro che troppo durasse, presero partito,
e con vergogna se ne tornarono a fiorenza. laonde michele agnolo preso ordine di far da sé tutta quella opera, a bonissimo termine la ridusse con ogni sollecitudine
di fatica e di studio; né mai si lasciava vedere per non
dare cagione che tal cosa s’avesse mostrare; onde ne gli
animi delle genti nasceva ogni dí maggior desiderio di
vederla.
era papa giulio molto desideroso di vedere le imprese che faceva, per il che di questa che gli era nascosa
venne in grandissimo desiderio; onde volse un giorno
andare a vederla e non gli fu aperto, che michele agnolo non avrebbe voluto mostrarla. per la qual cosa il pa-
pa, a cui di continuo cresceva la voglia, aveva tentati piú
mezzi, di maniera che michele agnolo di tal cosa stava
in grandissima gelosia, e dubitava molto ch’alcuni manovali o suoi garzoni non lo tradissero, corrotti dal premio, come e’ fecero. e per assicurarsi de’ suoi, comandandoli che a nessuno aprissero se ben fosse il papa, et
essi promettendogliene, finse che voleva stare alcuni dí
fuor di roma e, replicato il comandamento, lasciò loro
la chiave. ma partito da essi, si serrò nella cappella al lavoro, onde subitamente fu fatto ciò intendere al papa,
perché, essendo fuori michele agnolo, pareva loro tempo comodo che sua santità venisse a piacer suo, aspettandone una bonissima mancia. il papa, andato per entrar nella cappella, fu il primo che la testa ponesse
dentro, et appena ebbe fatto un passo, che da l’ultimo
ponte su ’l primo palco cominciò michele agnolo a gettar tavole. per il che il papa vedutolo e, sapendo la natura sua, con non meno collera che paura, si mise in fuga
minacciandolo molto. michele agnolo per una finestra
della cappella si partí e, trovato bramante da urbino, gli
lasciò la chiave dell’opera, et in poste se ne tornò a fiorenza, pensando che bramante rappaceficasse il papa,
parendogli invero aver fatto male.
arrivato dunque a fiorenza, et avendo sentito mormorare il papa in quella maniera, aveva fatto disegno di
non tornare piú a roma. ma per gli preghi di bramante
e d’altri amici, passato la collera al papa e non volendo
egli che tanta opera rimanesse imperfetta, scrisse a pier
soderini allora gonfaloniere in fiorenza che michele
agnolo a’ suoi piedi rimandasse, perché gli avea perdonato. fu fatto da piero a michele agnolo saper questo,
ma egli era fermato di non ritornarci, non si fidando del
papa. onde pietro deliberò mandarlo come ambasciadore per piú securezza sua, et egli con questa buona sicurtà, alla fine pur si condusse al papa. era il reverendissimo cardinale di volterra fratello di pier soderini, per il che gli fu inviato da piero e raccomandato ch’al
papa lo introducesse. onde nella giunta di michele
agnolo, sentendosi il cardinale indisposto, mandò un
suo vescovo di casa che per sua parte lo introducesse.
onde nello arrivare dinanzi al papa, che spasseggiando
aveva una mazza in mano, per parte del cardinale e di
piero suo fratello gli offerse michele agnolo, dicendo
tali uomini ignoranti essere e che egli per questo gli perdonasse. venne collera al papa e con quel bastone rifrustò il vescovo dicendogli: «ignorante sei tu». e volto a
michele agnolo benedicendolo se ne rise. cosí michele
agnolo fu di continuo poi con doni e con carezze trattenuto dal papa, e tanto lavorò per emendare l’errore, che
l’opra alla fine perfettamente condusse.
la quale opera è veramente stata la lucerna che ha
fatto tanto giovamento e lume all’arte della pittura, che
ha bastato a illuminare il mondo per tante centinaia
d’anni in tenebre stato. e nel vero non curi piú chi è pittore di vedere novità et invenzioni di attitudini, abbigliamenti addosso a figure, modi nuovi d’aria e terribilità di
cose variamente dipinte, perché tutta quella perfezzione
che si può dare a cosa che in tal magisterio si faccia a
questa ha dato. ma stupisca ora ogni uomo che in quella
sa scorgere la bontà delle figure, la perfezzione de gli
scorti, la stupendissima rotondità de i contorni, che hanno in sé grazia e sveltezza, girati con quella bella proporzione che ne i belli ignudi si vede. ne’ quali per mostrar
gli stremi e la perfezzione dell’arte, ve ne fece di tutte
l’età, differenti d’aria e di forma, cosí nel viso come ne’
lineamenti, di aver piú sveltezza e grossezza nelle membra, come ancora si può conoscere nelle bellissime attitudini che differentemente e’ fanno sedendo e girando e
sostenendo alcuni festoni di foglie di quercia e di ghiande messe <per> l’arme <e> per l’impresa di papa giulio. denotando che a quel tempo et al governo suo era
l’età dell’oro, per non essere allora la italia ne’ travagli e nelle miserie che ella è stata poi, e cosí in mezzo di loro
tengono alcune medaglie, dentrovi storie in bozza contrafatte di bronzo e d’oro, cavate da ’l libro de’ re. senza che egli, per mostrare la perfezzione dell’arte e la
grandezza di dio, fece nelle storie il suo dividere la luce
da le tenebre, nelle quali si vede la maestà sua che, con
le braccia aperte, si sostiene sopra sé solo e mostra amore insieme et artifizio. nella seconda fece con bellissima
discrezione et ingegno quando dio fa il sole e la luna,
dove è sostenuto da molti putti e mostrasi molto terribile per lo scorto delle braccia e delle gambe. il medesimo
fece nella medesima storia quando, benedetto la terra e
fatto gli animali, volando si vede in quella volta una figura che scorta, e dove tu cammini per la cappella, continuo gira, e si voltan per ogni verso; cosí nella altra quando divide l’acqua da la terra: figure bellissime et
acutezze d’ingegno degne solamente d’esser fatte dalle
divinissime mani di michelagnolo. e cosí seguitò sotto a
questo la creazione d’adamo, dove ha figurato dio portato da un gruppo di angeli ignudi e di tenera età, i quali par che sostenghino non solo una figura, ma tutto il
peso del mondo, apparente tale mediante la venerabilissima maestà di quello e la maniera del moto, nel quale
con un braccio cigne alcuni putti, quasi che egli si sostenga e, con l’altro, porge la mano destra a uno adamo,
figurato di bellezza, di attitudine e di dintorni di qualità
che e’ par fatto di nuovo dal sommo e primo suo creatore, piú tosto che dal pennello o disegno d’uno uomo tale. poco di sotto a questa in un’altra storia fa il suo cavar
de la costa la madre nostra eva, nella quale si vede quegli ignudi l’un quasi morto per esser prigion del sonno, e
l’altra divenuta viva e fatta vigilantissima per la benedizione di dio. si conosce da ’l pennello di questo ingegnosissimo artefice interamente la differenza che è da ’l
sonno a la vigilanzia, e quanto stabile e ferma possa apparire, umanamente parlando, la maestà divina. seguitale di sotto come adamo, a le persuasioni d’una figura
mezza donna e mezza serpe, prende la morte sua e nostra nel pomo, e veggonvisi egli et eva cacciati di paradiso. dove nella figura dell’angelo appare con grandezza e nobiltà la esecuzione del mandato d’un signore
adirato, e nella attitudine di adamo il dispiacere del suo
peccato, insieme con la paura della morte; come nella
femmina similmente si conosce la vergogna, la viltà e la
voglia del raccomandarsi, mediante il suo restringersi
nelle braccia, giuntar le mani a palme e mettersi il collo
in seno; e nel torcere la testa in verso l’angelo, che ella
ha piú paura della iustizia che speranza della misericordia divina. né è di minor bellezza la storia del sacrifizio
di noè, dove sono chi porta le legne e chi soffia chinato
nel fuoco et altri che scannano la vittima; la quale certo
non è fatta con meno considerazione et accuratezza che
le altre. usò l’arte medesima et il medesimo giudizio nella storia del diluvio, dove appariscono diverse morti
d’uomini, che, spaventati dal terrore di que’ giorni, cercano il piú che possono, per diverse vie, scampo alle lor
vite. percioché, nelle teste di quelle figure, si conosce la
vita esser in preda della morte, non meno che la paura, il
terrore et il disprezzo d’ogni cosa; vedevisi la pietà di
molti che, aiutandosi l’un l’altro tirarsi al sommo d’un
sasso, cercano scampo. tra’ quali vi è uno che, abbracciato un mezzo morto, cerca il piú che può di camparlo,
che la natura non lo mostra meglio. non si può dire
quanto sia bene espressa la storia di noè quando, inebriato dal vino, dorme scoperto, et ha presenti un figliuolo che se ne ride e due che lo ricuoprono; storia e
virtú d’artefice incomparabile e da non potere essere
vinta se non da se medesima. con ciò sia che come se ella per le cose fatte insino allora avessi preso animo, risorse e dimostrossi molto maggiore ne le cinque sibille e
ne’ sette profeti fatti qui di grandezza di cinque braccia
l’uno e piú; dove in tutti sono attitudini varie e bellezza
di panni e varietà di vestiri, e tutto insomma con invenzione e giudizio miracoloso, onde, a chi distingue gli affetti loro, appariscano divini.
vedesi quel ieremia, con le gambe incrocicchiate, tenersi una mano alla barba posando il gomito sopra il ginocchio, l’altra posar nel grembo et aver la testa chinata,
d’una maniera che ben dimostra la malenconia, i pensieri, la cogitazione e l’amaritudine che egli ha de ’l suo popolo; cosí medesimamente due putti, che gli sono dietro; e similmente è nella prima sibilla di sotto a lui verso
la porta, nella quale, volendo esprimere la vecchiezza,
oltra che egli, avviluppandola di panni, ha voluto mostrare che già i sangui sono aghiacciati dal tempo et inoltre, nel leggere, per aver la vista già logora, le fa accostare il libro alla vista accuratissimamente. sotto questa
figura è uno profeta vecchio, il quale ha una movenzia
bellissima et è molto di panni abbigliato, che con una
mano tiene un ruotolo di profezie e, con l’altra sollevata,
voltando la testa, mostra volere parlare cose alte e grandi, e dietro ha due putti che gli tengono i libri. seguita
sotto questi una sibilla, che fa il contrario di quella sibilla che di sopra dicemmo, perché, tenendo il libro lontano, cerca voltare una carta mentre ella con un ginocchio
sopra l’altro si ferma in sé, pensando con gravità quel
che ella de’ scrivere, finché un putto che gli è dietro, soffiando in uno stizzon di fuoco, gli accende la lucerna. la
qual figura è di bellezza straordinaria per l’aria del viso e
per la acconciatura del capo e per lo abbigliamento de’
panni, oltra che ella ha le braccia nude, le quali son come l’altre parti. fece sotto a questa sibilla un altro profeta, il qual, fermatosi cosí sopra di sé, ha preso una carta e quella con ogni intenzione et affetto legge. dove,
nello aspetto si conosce che egli si compiace tanto di
quel che e’ truova scritto, che pare una persona viva
quando ella ha applicato molto forte i suoi pensieri a
qualche cosa. similmente pose sopra la porta della cappella un vecchio, il quale, cercando per il libro scritto
d’una cosa che egli non truova, sta con una gamba alta e
l’altra bassa e, mentre che la furia del cercare quel ch’e’
non truova lo fa stare cosí, non si ricorda del disagio che
egli in cosí fatta positura patisce. questa figura è di bellissimo aspetto per la vecchiezza, et è di forma alquanto
grossa et ha un panno con poche pieghe, che è bellissimo, oltra che e’ vi è un’altra sibilla che, voltando in verso l’altare da l’altra banda col mostrare alcune scritte,
non è meno da lodare coi suoi putti che si siano l’altre.
ma chi considererà quel profeta che gli è di sopra, il
quale, stando molto fisso ne’ suoi pensieri, ha le gambe
sopraposte l’una a l’altra e tiene una mano dentro al libro per segno del dove egli leggeva, ha posato l’altro
braccio col gomito sopra il libro et appoggiato la gota alla mano, chiamato da un di quei putti che egli ha dietro,
volge solamente la testa senza sconciarsi niente del resto, vedrà tratti veramente tolti da la natura stessa, vera
madre dell’arte, e vedrà una figura che tutta bene studiata può insegnare largamente tutti i precetti del buon
pittore. sopra a questo profeta è una vecchia bellissima
che, mentre che ella siede, studia in un libro con una eccessiva grazia, e non senza belle attitudini di due putti
che le sono intorno. né si può pensare di imaginarsi di
potere aggiugnere alla eccellenzia della figura di un giovane fatto per daniello, il quale, scrivendo in un gran libro, cava di certe scritte alcune cose e le copia con una
avidità incredibile. e per sostenimento di quel peso gli
fece un putto fra le gambe, che lo regge mentre che egli
scrive, il che non potrà mai paragonare pennello tenuto
da qualsivoglia mano; cosí come la bellissima figura della libica, la quale, avendo scritto un gran volume tratto
da molti libri, sta con una attitudine donnesca per levarsi in piedi, et in un medesimo tempo mostra volere alzarsi e serrare il libro: cosa difficilissima per non dire
impossibile ad ogni altro ch’al suo maestro.
che si può egli dire de le quattro storie de’ canti, ne’
peducci di quella volta? dove nell’una davit, con quella
forza puerile che piú si può, nella vincita d’un gigante
spiccandoli il collo, fa stupire alcune teste di soldati, che
sono intorno al campo; come fanno ancora maravigliare
altrui le bellissime attitudini che egli fece nella storia di
iudit, nell’altro canto, nella quale apparisce il tronco di
oloferne che, privo de la testa, si risente, mentre che ella mette la morta testa in una cesta, in capo a una sua
fantesca vecchia, la quale, per esser grande di persona, si
china acciò che iudit la possa aggiugnere per acconciarla bene; e mentre che ella tenendo le mani al peso cerca
di ricoprirla, e voltando la testa in verso il tronco, il quale cosí morto nello alzare una gamba et un braccio fa romore dentro nel padiglione, mostra nella vista il timore
del campo e la paura del morto: pittura veramente consideratissima. ma piú bella e piú divina di queste e di
tutte l’altre ancora è la storia delle serpi di mosè, la quale è sopra il sinistro canto dello altare, con ciò sia che in
lei si vede la strage che fa de’ morti, il piovere, il pugnere et il mordere delle serpi, e vi apparisce quella che
mosè messe di bronzo sopra il legno; nella quale storia
vivamente si conosce la diversità delle morti che fanno
coloro che privi sono d’ogni speranza per il morso di
quelle. dove si vede il veleno atrocissimo far di spasimo
e di paura morire infiniti, senza il legare le gambe et avvolgere a le braccia coloro che rimasti in quell’attitudine
ch’egli erano non si possono muovere; senza le bellissime teste che gridano et arrovesciate si disperano. né
manco belli di tutti questi sono coloro che, riguardato il
serpente, sentendosi nel riguardarlo alleggerire il dolore
e rendere la vita, lo riguardono con affetto grandissimo,
fra i quali si vede una femmina che è sostenuta da uno
d’una maniera, che e’ si conosce non meno l’aiuto che le
è porto da chi la regge, che il bisogno di lei in sí subita
paura e puntura. similmente nell’altra, dove assuero,
essendo in letto, legge i suoi annali, son figure molto
belle, e tra l’altre vi si veggono tre figure a una tavola,
che mangiano, nelle quali rappresenta il consiglio che si
fece di liberare il popolo ebreo e di appiccare aman; la
qual figura fu da lui in scorto straordinariamente condotta, avvenga che finse il tronco che regge, la persona
di colui e quel braccio che viene inanzi non dipinti, ma
vivi e rilevati in fuori, cosí con quella gamba che manda
inanzi e simile parti che vanno dentro; figura certamente
fra le difficili <e> belle bellissima e difficilissima. né si
può dire la diversità delle cose, come panni, arie di teste
et infinità di capricci straordinari e nuovi e bellissimamente considerati. dove non è cosa che con ingegno
non sia messa in atto; e tutte le figure che vi sono sono
di scorti bellissimi et artifiziosi, et ogni cosa che si ammira è lodatissima e divina. ma chi non ammirerà e non
resterà smarrito veggendo la terribilità de l’iona, ultima
figura della cappella? dove con la forza della arte la volta, che per natura viene innanzi girata dalla muraglia, sospinta dalla apparenza di quella figura che si piega in
dietro, apparisce diritta e vinta da l’arte del disegno,
ombre e lumi, pare che veramente si pieghi in dietro.
o veramente felice età nostra, o beati artefici, che ben
cosí vi dovete chiamare, da che nel tempo vostro avete
potuto al fonte di tanta chiarezza rischiarare le tenebrose luci degli occhi e vedere fattovi piano tutto quel
ch’era difficile da sí maraviglioso e singulare artefice:
certamente la gloria delle fatiche sue vi fa conoscere et
onorare, da che ha tolto da voi quella benda che avevate
inanzi gli occhi della mente, sí di tenebre piena, e v’ha
scoperto il velo del falso, il quale v’adombrava le bellissime stanze dell’intelletto. ringraziate di ciò dunque il
cielo e sforzatevi d’imitar michele agnolo in tutte le cose. sentissi nel discoprirla correre tutto il mondo d’ogni
parte, e questo bastò per fare rimanere le persone trasecolate e mutole; laonde il papa, di tal cosa ingrandito e
dato animo a sé di far maggiore impresa, con danari e
ricchi doni rimunerò molto michele agnolo. di che egli
alla sepoltura ritornato, quella di continuo lavorando e
parte mettendo in ordine disegni da potere condurre le
facciate della cappella, volse la fortuna invidiosa che di
tal memoria non si lasciasse quel fine che di tanta perfezzione aveva avuto principio: perché successe in quel
tempo la morte di papa giulio, onde tal cosa si mise in
abbandono per la creazione di papa leon x il quale
d’animo e di valore non meno splendido che giulio,
aveva desiderio di lasciare nella patria sua per essere stato il primo pontefice di quella, in memoria di sé e d’uno
artefice sí divino e suo cittadino, quelle maraviglie che
un grandissimo principe come esso poteva fare. per il
che, dato ordine che la facciata di san lorenzo di fiorenza, chiesa dalla casa de’ medici fabbricata, si facesse
per lui, fu cagione che il lavoro della sepoltura di giulio
rimase imperfetto per un tempo.
onde vari et infiniti furono i ragionamenti che circa
ciò seguirono; perché tale opera averebbono voluto
compartire in piú persone, e per l’architettura concorsero molti artefici a roma al papa, e fecero disegni baccio
d’agnolo, antonio da san gallo, andrea sansovino, il
grazioso raffaello da urbino, il quale, nella venuta del
papa, fu poi condotto a fiorenza per tale effetto. laonde michele agnolo si risolse di fare un modello, e non
volere altro che lui in tal cosa, superiore o guida dell’architettura. ma questo non volere aiuto fu cagione che né
egli né altri operasse, e che quei maestri disperati a i loro
soliti esercizi si ritornassero. e michele agnolo, andando a carrara, passò da fiorenza, con una commissione
che da iacopo salviati gli fossero pagati mille scudi. ma
essendo nella giunta sua serrato iacopo in camera per
faccende con alcuni cittadini, michele agnolo non volle
aspettare l’udienza, ma si partí senza far motto e subito
andò a carrara. intese iacopo de lo arrivo di michele
agnolo, e non lo ritrovando in fiorenza gli mandò i mille scudi a carrara. voleva il mandato che gli facesse la
riceuta, al quale disse che erano per la spesa del papa e
non per interesso suo, che gli riportasse che non usava
far quitanza, né recevute per altri; onde per tema colui
se ne ritornò senza a iacopo.
fece michele agnolo ancora per il palazzo de’ medici
<un> modello de le finestre inginocchiate a quelle stanze che sono sul canto, dove giovanni da udine lavorò
quella camera di stucco e dipinse, ch’è cosa lodatissima,
e fecevi fare ma con suo ordine, dal piloto orefice quelle
gelosie di rame straforato che son certo cosa mirabile.
consumò michele agnolo quattro anni in cavar marmi;
vero è che, mentre si cavavano, fece modelli di cera et altre cose per l’opera. ma tanto si prolungò questa impresa, che i denari del papa assegnati a questo lavoro si consumarono nella guerra di lombardia, e l’opera per la
morte di leone rimase imperfetta, perch’altro non vi si
fece che il fondamento dinanzi per reggerla, e condussesi da carrara una colonna grande di marmo su la piazza
di s. lorenzo. spaventò la morte di leone talmente gli
artefici e le arti, et in roma et in fiorenza, che mentre
che adriano vi visse, michele agnolo s’attese alla sepoltura di giulio. ma morto adriano e creato clemente
vii, il quale nelle arti della architettura, della scultura e
della pittura fu non meno desideroso di lasciar fama,
che leone e gli altri suoi predecessori, chiamato michele agnolo e ragionando insieme di molte cose, si risolsero cominciar la sagrestia nuova di s. lorenzo di fiorenza. laonde, partitosi di roma, voltò la cupola che vi si
vede, la quale di vario componimento fece lavorare, et al
piloto orefice fece fare una palla a  facce, ch’è bellissima. accadde, mentre che e’ la voltava, che fu domandato da alcuni suoi amici: «michele agnolo, voi doverrete
molto variare la vostra lanterna da quella di filippo bruneleschi», et egli rispose loro: «egli si può ben variare,
ma migliorare no».
fecevi dentro quattro sepolture, per ornamento nelle
facce, per li corpi de’ padri de’ due papi, lorenzo vecchio e giuliano suo fratello, e per giuliano fratel di
leone e per il duca lorenzo suo nipote. e perché egli la
volle fare ad imitazione della sagrestia vecchia, che filippo brunelleschi aveva fatto, ma con altro ordine di
ornamenti, vi fece dentro uno ornamento composito,
nel piú vario e piú nuovo modo che per tempo alcuno
gli antichi et i moderni maestri abbino potuto operare;
perché nella novità di sí belle cornici, capitelli e basi,
porte, tabernacoli e sepolture, fece assai diverso da quello che di misura, ordine e regola facevano gli uomini secondo il comune uso e secondo vitruvio e le antichità,
per non volere a quello aggiugnere. la quale licenza ha
dato grande animo a questi che hanno veduto il far suo
di mettersi a imitarlo, e nuove fantasie si sono vedute
poi alla grottesca piú tosto che a ragione o regola, a’ loro
ornamenti. onde gli artefici gli hanno infinito e perpetuo obligo, avendo egli rotti i lacci e le catene delle cose,
che per via d’una strada comune eglino di continuo operavano. ma poi lo mostrò meglio e volse far conoscere
tal cosa nella libreria di s. lorenzo nel medesimo luogo,
nel bel partimento delle finestre, nel ribattimento del
palco e nella maravigliosa entrata di quel ricetto. né si
vide mai grazia piú risoluta nelle mensole, ne’ tabernacoli e nelle cornici straordinaria, né scala piú commoda:
nella quale fece tanto bizzarre rotture di scaglioni e variò tanto da la comune usanza degli altri, che ognuno se
ne stupí. mandò in questo tempo pietro urbano pistolese suo creato a roma a mettere in opra un cristo ignudo
che tiene la croce, il quale è una figura miracolosissima,
che fu posto nella minerva allato alla cappella maggiore
per m<esser> antonio metelli. seguitò in detta sagrestia l’opera; et in quella restò parte finite e parte no vii
statue, nelle quali con le invenzioni della architettura
delle sepolture è forza confessare che egli abbia avanzato ogni uomo in queste tre professioni. di che ne rendono ancora testimonio quelle statue, che da lui furono abbozzate e finite di marmo che in tal luogo si veggono:
l’una è la nostra donna, la quale nella sua attitudine sedendo manda la gamba ritta addosso alla manca con posar ginocchio sopra ginocchio, et il putto inforcando le
cosce in su quella che è piú alta, si storce con attitudine
bellissima in verso la madre chiedendo il latte, et ella
con tenerlo con una mano e con l’altra appoggiandosi si
piega per dargliene. ancora che non siano finite le parti
sue, si conosce nell’esser rimasta abozzata e gradinata
nella imperfezzione della bozza la perfezzione dell’opra.
ma molto piú fece stupire ciascuno che considerando
nel far le sepolture del duca giuliano e del duca lorenzo de’ medici egli pensassi che non solo la terra fussi per
la grandezza loro bastante a dar loro onorata sepoltura,
ma volse che tutte le parti del mondo vi fossero, e che gli
mettessero in mezzo e coprissero il lor sepolcro quattro
statue: a uno pose la notte et il giorno, a l’altro l’aurora et il crepuscolo; le quali statue sono con bellissime
forme di attitudini et artificio di muscoli lavorate, convenienti, se l’arte perduta fosse, a ritornarla nella pristina luce. vi son fra l’altre statue que’ due capitani armati,
l’uno il pensoso duca lorenzo nel sembiante della saviezza, con bellissime gambe talmente fatte, ch’occhio
non può veder meglio. l’altro il duca giuliano sí fiero
con una testa e gola, con incassatura d’occhi, profilo di
naso, sfenditura di bocca e capegli sí divini, mani, braccia, ginocchia e piedi; et insomma tutto quello che quivi
fece è da fare che gli occhi né sta<n>care né saziare vi si
possono già mai. veramente chi risguarda la bellezza de’
calzari e della corazza, celeste lo crede e non mortale.
ma che dirò io de la aurora femmina ignuda e da fare
uscire il maninconico dell’animo e smarrire lo stile alla
scultura? nella quale attitudine si conosce il suo sollecito levarsi sonnacchiosa, svilupparsi da le piume, perché
par che, nel destarsi, ella abbia trovato serrati gl’occhi a
quel gran duca. onde si storce con amaritudine, dolendosi nella sua continovata bellezza in segno del gran dolore. e che potrò io dire della notte, statua unica o rara?
chi è quello che abbia per alcun secolo in tale arte veduto mai statue antiche o moderne cosí fatte? conoscendosi non solo la quiete di chi dorme, ma il dolore e la
maninconia di chi perde cosa onorata e grande. credasi
pure che questa sia quella notte la quale oscuri tutti coloro che per alcun tempo nella scultura e nel disegno
pensano, non dico di passarlo, ma di paragonarlo già
mai. nella qual figura, quella sonnolenzia si scorge che
nelle imagini addormentate si vede. perché da persone
dottissime furono in lode sua fatti molti versi latini e rime volgari come questi, de’ quali non si sa lo autore:
la notte che tu vedi in sí dolci atti
dormir, fu da uno angelo scolpita
in questo sasso; e perché dorme, ha vita:
destala se no ’l credi, e parleratti.
a’ quali in persona della notte rispose michele agnolo cosí:
grato mi è il sonno, e piú l’esser di sasso
mentre che il danno e la vergogna dura,
non veder, non sentir mi è gran ventura:
però non mi destar, deh parla basso.
e certo se la inimicizia ch’è tra la fortuna e la virtú, e
la bontà d’una e la invidia dell’altra avesse lasciato condurre tal cosa a fine, poteva mostrare l’arte alla natura,
ch’ella di gran lunga in ogni pensiero l’avanzava. lavorando egli con sollecitudine e con amore grandissimo tali opere, venne lo impedimento dello assedio di fiorenza, l’anno mdxxx; il quale fu cagione che poco o nulla
egli piú vi lavorasse, avendogli i cittadini dato la cura di
fortificare la terra. con ciò sia che, avendo egli prestato
a quella repub<lica> mille scudi e trovandosi de’ nove
della milizia, uficio deputato sopra la guerra, volse tutto
il pensiero e lo animo suo a fortificare il poggio di san
miniato, in su il quale fece fare i bastioni con tanta diligenzia, che altrimenti non si farebbono da chi gli volesse
piú là che eterni. bene è vero che, stringendosi poi ogni
giorno piú le cose dello assedio, per sicurtà della sua
persona, egli pur finalmente si risolvé a partirsi di fiorenza et andarsene a vinegia. e per questo segretamente, che nessuno lo sapesse, fece provisione, menandone
seco antonio mini suo creato e ’l piloto orefice amico fido suo, e con essi portarono sul dosso uno imbottito per
uno di scudi ne’ giubboni. et a ferrara condotti, riposandosi, avvenne che per gli sospetti della guerra e per la
lega dello imperatore e del papa, ch’erano intorno a fiorenza, il duca alfonso da este teneva ordini in ferrara e
voleva sapere secretamente da gli osti che alloggiavano, i
nomi di tutti coloro che ogni dí alloggiavano, e la lista
de’ forestieri, di che nazione si fossero, ogni dí si faceva
portare. avvenne dunque che, essendo michele agnolo
quivi con li suoi scavalcato, fu ciò per questa via noto al
duca, perché egli, il quale fu principe di grande animo e
mentre ch’e’ visse si dilettò continuamente delle virtú,
mandò subito alcuni de’ primi della sua corte che per
parte di sua eccellenzia in palazzo e dove era il duca lo
conducessero, et i cavalli et ogni sua cosa levassero e bonissimo alloggiamento in palazzo gli dessero. michele
agnolo, trovandosi in forza altrui, fu costretto ubbidire
e, quel che vendere non poteva, donare, et al duca con
coloro andò senza levare le robbe de l’osteria. perché,
fattogli il duca accoglienze grandissime et appresso di
ricchi et onorevoli doni, volse con buona provisione in
ferrara fermarlo, ma egli, non avendo a ciò l’animo intento, non vi volle restare. e pregatolo almeno che mentre la guerra durava non si partisse, il duca di nuovo gli
fece offerte di tutto quello ch’era in poter suo. onde
michele agnolo, non volendo essere vinto di cortesia, lo
ringraziò molto, e voltandosi verso i suoi due disse che
aveva portato in ferrara xii mila scudi, e che se gli bisognavano erano al piacer suo insieme con esso lui. il duca
lo menò a spasso per il palazzo, e quivi gli mostrò ciò
ch’aveva di bello fino a un suo ritratto di mano di tiziano, il quale fu da lui molto commendato. né però lo
poté mai fermare in palazzo, perché egli alla osteria volse ritornare, onde l’oste che lo alloggiava ebbe sotto mano dal duca infinite cose da fargli onore e commissione
alla partita sua di non pigliare nulla del suo alloggio. indi si condusse a vinegia, dove, desiderando di conoscerlo molti gentiluomini, egli che sempre ebbe poca fantasia che di tale esercizio s’intendessero, si partí di vinegia
e si ritrasse ad abitare alla giudecca.
né molto vi stette che fatto fu l’accordo de la guerra,
et egli a fiorenza ritornò per ordine di baccio valori,
nel quale ritorno diede fine a una leda in tavola lavorata a tempera, che era divina, la quale mandò poi in francia per anton mini suo creato. cominciò ancora una figuretta di marmo per baccio valori, d’uno apollo che
cavava una freccia de ’l turcasso, acciò col favor suo fosse mezzano in fargli fare la pace col papa e con la casa
de’ medici, la quale era da lui stata molto ingiuriata. e
per la virtú sua meritò che gli fosse perdonato, atteso
ch’egli era molto volto a cose brutte e contra di loro aveva promesso fare disegni e statue ingiuriose, in vituperio
di chi gli aveva dato il primo alimento nella sua povertà.
dicono ancora che nel tempo dello assedio gli nacque
occasione per la voglia che prima aveva d’un sasso di
marmo di nove braccia venuto da carrara, che per gara
e concorrenza fra loro, papa clemente lo aveva dato a baccio bandinelli; ma per essere tal cosa del publico,
michele agnolo la chiese al gonfaloniere, e glielo diedero che facesse il medesimo, avendo già baccio fatto il
modello e levato di molta pietra per abbozzarlo. onde
fece michele agnolo un modello, il quale fu tenuto maraviglioso e cosa molto vaga. ma nel ritorno de’ medici
fu restituito a baccio, perché a michele agnolo convenne andare a roma a papa clemente. il quale, benché ingiuriato da lui, come amico della virtú gli perdonò ogni
cosa, e gli diede ordine che tornasse a fiorenza e che la
libreria e la sagrestia di san lorenzo si finissero del tutto. e per abbreviare tale opera una infinità di statue che
ci andavano compartirono in altri maestri. egli n’allogò
due al tribolo, una a raffaello da monte lupo et una a
gio<van> agnolo già suto frate de’ servi, tutti scultori,
e gli diede aiuto in esse faccendo a ciascuno i modelli in
bozze di terra. laonde tutti gagliardamente lavorarono
et egli ancora alla libreria faceva attendere, onde si finí il
palco di quella d’intagli in legnami con suoi modelli, i
quali furono fatti per le mani del carota e del tasso fiorentini eccellenti intagliatori e maestri, et ancora di quadro. e similmente i banchi de i libri lavorati allora da
batista del cinque e ciappino amico suo buoni maestri
in quella professione. e per darvi ultima fine fu condotto in fiorenza giovanni da udine divino, il quale per lo
stucco della tribuna insieme con altri suoi lavoranti et
ancora maestri fiorentini, vi lavorò. laonde con sollecitudine cercarono di dare fine a tanta impresa.
perché, volendo michele agnolo far porre in opera le
statue, in questo tempo al papa venne in animo di volerlo appresso di sé, avendo desiderio di fare la facciata
della cappella di sisto, dove egli aveva dipinto la volta a
giulio ii. e già dato principio a’ disegni, successe la
morte di clemente vii, la quale fu cagione che egli non
seguitò l’opera di fiorenza, la quale, con tanto studio
cercandosi di finire, pure rimase imperfetta, perché i maestri che per essa lavoravano, furono licenziati da chi
non poteva piú spendere.
successe poi la felicissima creazione di papa paulo
terzo farnese, domestico et amico suo, il quale, sapendo
che l’animo di michele agnolo era di finire la già cominciata opera in roma da se medesimo per la ultima sua
memoria, fattigli fare i ponti, diede ordine che tale opera si continuasse; e cosí gli fece fare provisione di danari
per ogni mese, et ordine poi da potere tal cosa seguitare.
perché egli con grandissima voglia e sollecitudine fece
fare, che non v’era prima, una scarpa di mattoni alla facciata di detta cappella, che da la sommità di sopra pendeva inanzi un mezzo braccio, acciò col tempo la polvere fermare non si potesse, né a essa nocere già mai. e
cosí seguitando quella con sua comodità verso la fine
andava. in questo tempo sua santità volse vedere la
cappella, e perché il maestro delle cerimonie usò prosunzione et entrovvi seco e biasimolla per li tanti ignudi,
onde, volendosi vendicare, michele agnolo lo ritrasse di
naturale nell’inferno nella figura di minòs, fra un monte
di diavoli.
avvenne in questo tempo ch’egli cascò di non molto
alto dal tavolato di questa opera, e, fattosi male a una
gamba, per lo dolore e per la collera da nessuno non
volse essere medicato. per il che, trovandosi allora vivo
maestro baccio rontini fiorentino, amico suo e medico
capriccioso e di quella virtú molto affezzionato, venendogli compassione di lui gli andò un giorno a picchiare a
casa, e non gli essendo risposto da’ vicini né da lui, per
alcune vie secrete cercò tanto di salire, che a michele
agnolo di stanza in stanza pervenne, il quale era disperato. laonde maestro baccio finché egli guarito non fu,
non lo volle abbandonare già mai, né spiccarsegli dintorno. egli di questo male guarito e ritornato all’opera,
et in quella di continuo lavorando, in pochi mesi a ultima fine la ridusse, dando tanta forza alle pitture di tal opera, che ha verificato il detto di dante: «morti li morti e i vivi parean vivi». e quivi si conosce la miseria de i
dannati e l’allegrezza de’ beati. onde, scoperto questo
giudizio, mostrò non solo essere vincitore de’ primi artefici che lavorato vi avevano, ma ancora nella volta
ch’egli tanto celebrata avea fatta, volse vincere se stesso,
et in quella, di gran lunga passatosi, superò se medesimo, avendosi egli immaginato il terrore di que’ giorni,
dove egli fa rappresentare, per piú pena di chi non è ben
vissuto, tutta la sua passione; faccendo portare in aria da
diverse figure ignude la croce, la colonna, la lancia, la
spugna, i chiodi e la corona con diverse e varie attitudini
molto difficilmente condotte a fine nella facilità loro.
evvi cristo il qual, sedendo con faccia orribile e fiera, a i
dannati si volge maladicendoli, non senza gran timore
della nostra donna che, ristrettasi nel manto, ode e vede tanta ruina. sonvi infinitissime figure che gli fanno
cerchio di profeti, di apostoli e particularmente adamo
e santo pietro, i quali si stimano che vi sien messi l’uno
per l’origine prima delle genti al giudizio, l’altro per essere stato il primo fondamento della cristiana religione.
a’ piedi gli è un s. bartolomeo bellissimo, il qual mostra
la pelle scorticata, evvi similmente uno ignudo di s. lorenzo, oltra che senza numero sono infinitissimi santi e
sante et altre figure maschi e femmine intorno, appresso
e discosto, i quali si abbracciano e fannosi festa avendo
per grazia di dio e per guidardone delle opere loro la
beatitudine eterna. sono sotto i piedi di cristo i sette angeli scritti da santo giovanni evangelista con le sette
trombe che, sonando a sentenzia, fanno arricciare i capelli a chi gli guarda per la terribilità che essi mostrano
nel viso, e fra gli altri vi son due angeli che ciascuno ha il
libro delle vite in mano; et appresso, non senza bellissima considerazione, si veggono i sette peccati mortali da
una banda combattere in forma di diavoli e tirar giú a lo
inferno l’anime che volano al cielo con attitudini bellissime e scorti molto mirabili. né ha restato nella resurressione de’ morti mostrare il modo come essi de la medesima terra ripiglian l’ossa e la carne, e come da altri vivi
aiutati vanno volando al cielo, che da alcune anime già
beate è lor porto aiuto, non senza vedersi tutte quelle
parti di considerazioni che a una tanta opera come quella si possa stimare che si convenga. perché per lui si è
fatto studii e fatiche d’ogni sorte, apparendo egualmente per tutta l’opera, e come chiaramente e particularmente ancora nella barca di caronte si dimostra, il quale, con attitudine disperata, l’anime tirate da i diavoli giú
nella barca batte col remo, ad imitazione di quello che
espresse il suo famigliarissimo dante quando disse:
caron demonio, con occhi di bragia
loro accennando, tutte le raccoglie;
batte col remo qualunque si adagia.
né si può imaginare quanto di varietà sia nelle teste
di que’ diavoli, mostri veramente d’inferno. ne i peccatori si conosce il peccato e la tema insieme del danno
eterno. et oltra a ogni bellezza straordinaria è il vedere
tanta opera sí unitamente dipinta e condotta, che ella
pare fatta in un giorno e con quella fine che mai minio
nessuno si condusse talmente. e nel vero la moltitudine
delle figure, la terribilità e grandezza dell’opera è tale,
che non si può descrivere, essendo piena di tutti i possibili umani affetti et avendogli tutti maravigliosamente
espressi. avvenga che i superbi, gli invidiosi, gli avari, i
lussuriosi e gli altri cosí fatti si riconoschino agevolmente da ogni bello spirito, per avere osservato ogni decoro,
sí d’aria, sí d’attitudini e sí d’ogni altra naturale circunstanzia nel figurarli. cosa che se bene è maravigliosa e
grande, non è stata impossibile a questo uomo, per essere stato sempre accorto e savio et aver visto uomini assai
et acquistato quella cognizione con la pratica del mondo, che fanno i filosofi con la speculazione e per gli
scritti. talché, chi giudicioso e nella pittura intendente
si trova, vede la terribilità dell’arte, et in quelle figure
scorge i pensieri e gli affetti, i quali mai per altro che per
lui non furono dipinti. cosí vede ancora quivi come si fa
il variare delle tante attitudini ne gli strani e diversi gesti
di giovani, vecchi, maschi, femmine: ne i quali a chi non
si mostra il terrore dell’arte insieme con quella grazia
che egli aveva da la natura? perché fa scuotere i cuori di
tutti quegli che non son saputi, come di quegli che sanno in tal mestiero. vi sono gli scorti che paiono di rilievo, e con la unione, la morbidezza e la finezza nelle parti
delle dolcezze da lui dipinte, mostrano veramente come
hanno da essere le pitture fatte da’ buoni e veri pittori. e
vedesi ne i contorni delle cose girate da lui, per una via
che da altri che da lui non potrebbono esser fatte, il vero
giudizio e la vera dannazione e ressurressione. e questo
nell’arte nostra è quello esempio e quella gran pittura
mandata da dio a gli uomini in terra, acciò che veggano
come il fato fa quando gli intelletti dal supremo grado in
terra descendono, et hanno in essi infusa la grazia e la
divinità del sapere. questa opera mena prigioni legati
quegli che di sapere l’arte si persuadono, e nel vedere i
segni da lui tirati ne’ contorni di che cosa ella si sia, trema e teme ogni terribile spirto sia quanto si voglia carico
di disegno. e mentre che si guardano le fatiche dell’opra
sua, i sensi si stordiscono solo a pensare che cosa possono essere le altre pitture fatte e che si faranno, poste a tal
paragone. età veramente felice chiamar si puote e felicità della memoria di chi ha visto veramente stupenda
maraviglia del secol nostro. beatissimo e fortunatissimo
paulo iii, poiché dio consente che sotto la protezzion
tua si ripari il vanto che daranno alla memoria sua e di te
le penne de gli scrittori: quanto acquistano i meriti tuoi
per le sue virtú? certo fato bonissimo hanno a questo
secolo nel suo nascere gli artefici, da che hanno veduto
squarciato il velo delle difficultà di quello che si può fare et imaginare nelle pitture e sculture et architetture.
contempli ancora chi di maravigliare vuol finirsi, quante delle sue doti grandi abbia il cielo nel suo felicissimo
ingegno infuso: le quali cose non solo consistono circa le
difficultà dell’arte sua, ma fuor di quella, leggansi le bellissime canzoni e gli stupendi suoi sonetti, gravemente
composti, sopra i quali i piú celebrati ingegni musici e
poeti hanno fatto canti, e molti dotti le hanno comentate
e lette publicamente nelle piú celebrate accademie di
tutta italia. ha meritato ancora michele agnolo che la
divina marchesa di pescara gli scriva, et opere faccia di
lui cantando, et egli a lei un bellissimo disegno d’una
pietà mandò da lei chiestoli. onde non pensi mai penna,
o per lettere scritte, o per disegno da altri meglio che da
lui essere adoperat<a>, et il simile qualsivoglia altro stile
o disegnatoio.
sonsi veduti di suo in piú tempi bellissimi disegni, come già a gherardo perini amico suo, et al presente a
m<esser> tommaso de’ cavalieri romano, che ne ha de
gli stupendi, fra i quali è un ratto di ganimede, un tizio et una baccanaria, che col fiato non si farebbe piú
d’unione. vegghinsi i suoi cartoni, i quali non hanno
avuto pari, come ancora ne fanno fede pezzi sparsi qua e
là, e particularmente in casa bindo altoviti in fiorenza
uno di sua mano disegnato per la cappella, e tutti quegli
che furono veduti in mano d’antonio mini suo creato, i
quali portò in francia, insieme col quadro della leda,
ch’egli fece; e quello d’una venere, che donò a bartolomeo bettini di carbone finitissimo; e quello d’un noli
me tangere, che fu fatto per il marchese del vasto, finiti
poi co’ colori da iacopo da puntormo. ma perché vado
io cosí di cosa in cosa vagando? basta sol dire questo,
che dove egli ha posto la sua divina mano, quivi ha risuscitato ogni cosa e datole eternissima vita.
ma per tornare all’opera della cappella, finito ch’egli ebbe il giudicio, gli donò il papa il porto del po di piacenza, il quale gli dà d’entrata dc scudi l’anno, oltre alle
sue provisioni ordinarie. e finita questa, gli fu fatto allogazione d’un’altra cappella, dove starà il sacramento,
detta la paulina, nella quale dipigne due storie: una di
san pietro, l’altra di san paulo, l’una dove cristo dà le
chiavi a pietro, l’altra la terribile conversione di paulo.
in questo medesimo tempo egli cercò di dar fine a quella parte, che della sepoltura di giulio secondo aveva in
essere; et in san pietro in vincola in roma fece murare
non spendendo mai il tempo in altro, che in esercizio
dell’arte, né giorno né notte, et egli s’è di continuo visto
pronto a gli studi, et il suo andar solo, mostra come egli
ha l’animo carico di pensieri. cosí egli in breve tempo
due figure di marmo finí, le quali in detta sepoltura pose, che mettono il moisè in mezzo; e bozzato ancora in
casa sua, quattro figure in un marmo, nelle quali è un
cristo deposto di croce; la quale opera può pensarsi,
che se da lui finita al mondo restasse, ogni altra opra sua
da quella superata sarebbe per la difficultà del cavar di
quel sasso tante cose perfette.
nelle azzioni di michele agnolo s’è sempre veduto
religione, et in questo ultimo esemplo mirabile, ha fuggito il commerzio della corte quanto ha potuto; e solo
domestichezza tenuto con quegli che o per le sue faccende hanno avuto bisogno di lui, o per termini di virtú
veduti in loro è stato astretto amarli. a’ parenti suoi ha
sempre porto aiuto onestamente, ma non s’ha curato
d’avergli intorno. s’è ancora curato molto poco avere
per casa artefici del mestiero, e tuttavia in quel ch’ha potuto ha giovato ad ognuno. truovasi che non ha mai
biasmato l’opere altrui, se egli prima non è stato o morso o percosso. ha fatto per principi e privati molti disegni d’architettura, come nella chiesa di santa apollonia
di fiorenza, per avervi monaca una nipote, e cosí il disegno del campidoglio, et a luigi del riccio suo domestico la sepoltura di cecchino bracci, e quella di zanobi
montaguto disegnò egli perché urbino le facesse. garzoni pochi del mestiero ha tenuti; solo tenne un pietro
urbano pistolese et antonio mini fiorentino, la partita
del quale molto gli dolse, quando per capriccio se
n’andò in francia; tuttavia remunerò molto i suoi servigi
donandogli que’ disegni ch’io dissi di sopra, e la leda,
che aveva dipinta, la quale è oggi appresso il re di francia, e due casse di modegli lavorati di cera e di terra, i
quali si smarrirono nella morte di lui in francia. prese in
ultimo uno urbinate, il quale del continuo l’ha servito e
governato, e sí da quello s’è trovato secondo l’animo suo
sodisfatto, ch’è poco tempo ch’egli, ammalando, disse
questo patire, perché giorno e notte governandolo non
lo aveva abbandonato mai, e per essere egli vecchio fu
questo dispiacere per terminargli la vita, nascendo questo da cordiale amore e da rispetto dell’obligo che gli
pareva avere. certamente si può far giudizio che di
bontà d’animo, di prudenzia e di sapere nello esercizio
suo, non l’abbia mai passato nessuno. e coloro tutti che
a fantasticheria et a stranezza gli hanno attribuito l’allontanarsi da le pratiche, debbono scusarlo, perché veramente si può dire, che chi interamente vuole operare
di perfezzione in tal mestiero, è sforzato quelle fuggire,
perché la virtú vuol pensamento, solitudine e comodità,
e non errare con la mente e disviarsi nelle pratiche. cosí
egli non ha mancato a se medesimo et ha giovato grandemente con lo affaticarsi a tutti gli artefici, e di onorati
vestimenti ha sempre la sua virtú ornato, dilettatosi di
bellissimi cavalli, perché essendo egli nato di nobilissimi
cittadini ha mantenuto il grado, e mostrò il sapere di
maraviglioso artefice.
dopo tante sue fatiche, già alla età di lxiii anni s’è
condotto, e di continuo sino al presente con bellissime e
savie risposte s’ha fatto conoscere com’uom prudente, e
stato nel suo dire molto coperto et ambiguo, avendo le







cose sue quasi due sensi, et usato di dire sempre che le
poche pratiche fanno vivere l’uomo in pace, benché ciò
in questo ultimo possa egli male osservare; atteso che la
morte di anton da san gallo gli ha fatto pigliar la cura
della fabrica di farnese del palazzo di campo di fiore e
di quella di san pietro. essendogli ragionato de la morte
da un suo amico, dicendogli che doveva assai dolergli,
sendo stato in continue fatiche per le cose dell’arte, né
mai avuto ristoro, rispose che tutto era nulla perché se la
vita ci piace, essendo anco la morte di mano d’un medesimo maestro quella non ci dovrebbe dispiacere. a un
cittadino che lo trovò a orto san michele in fiorenza,
che s’era fermato a riguardare la statua del san marco di
donato, e lo domandò quel che di quella figura gli paresse, michele agnolo rispose che non vide mai figura
che avesse piú aria di uomo da bene di quella, e che se
san marco era tale, si gli poteva credere ciò che aveva
scritto. gli fu mostro un disegno e raccomandato un
fanciullo, che allora imparava a disegnare, scusandolo
alcuni che egli era poco tempo che s’era posto all’arte,
rispose: «e’ si conosce». un simil motto disse a un pittore che avea dipinto una pietà: che s’era portato bene,
ch’ella era proprio una pietà a vederla. intese che sebastian viniziano aveva a fare nella cappella di san piero a
montorio un frate, e disse che gli guasterebbe quella
opera; domandato de la cagione, rispose che avendo
eglino guasto il mondo, che è si grande, non sarebbe
gran fatto che guastassero una cappella sí piccola. aveva
fatto un pittore una opera con grandissima fatica e penatovi molto tempo, e nello scoprirla aveva acquistato
assai, fu domandato michele agnolo che gli parea del
fattore di quella, rispose: «mentre che costui vorrà esser
ricco sarà del continuo povero». uno amico suo, che già
diceva messa et era religioso, capitò a roma, tutto pieno
di puntali e di drappi, e salutò michele agnolo, et egli
s’infinse di non vederlo, perché fu l’amico sforzato fargli







palese il suo nome; maravigliossi michel agnolo che fosse in quello abito, poi soggiunse quasi rallegrandosi: «o
voi sete bello! se fosse cosí dentro, come io vi veggo di
fuori, buon per l’anima vostra».
mentre che egli faceva finire la sepoltura di giulio,
fece a uno squadratore condurre un termine, che poi alla sepoltura in san piero in vincola pose, con dire: «lieva oggi questo, e spiana qui, e pulisci qua»; di maniera
che senza che colui se n’avvedessi, gli fé fare una figura.
perché finita colui maravigliosamente la guardava, disse
michele agnolo: «e che te ne pare?» «parmi bene – rispose colui – e v’ho grande obligo» «perché?» soggiunse michele agnolo. «perché io ho ritrovato per mezzo
vostro una virtú che io non sapeva d’averla». un suo
amico raccomandò a michele agnolo un altro pur suo
amico, che aveva fatto una statua, pregandolo che gli facesse dare qualcosa piú; il che amorevolmente fece. ma
l’invidia dello amico, che richiese m<ichele> agnolo
credendo che non lo dovesse fare, veggendo che pure
l’avea fatto se ne dolse, e tal cosa fu detta a m<ichele>
agnolo; onde rispose che gli dispiacevano gli uomini fognati: stando nella metafora della architettura, intendendo che con quegli ch’hanno due bocche mal si può praticare. domandato da uno amico suo quel che gli
paresse d’uno che aveva contrafatto di marmo figure antiche, de le piú celebrate, vantandosi lo imitatore che di
gran lunga aveva superato gli antichi, rispose: «chi va
dietro altrui, mai non gli passa inanzi». aveva non so chi
pittore fatto una opera, dove era un bue che stava meglio de l’altre cose; fu domandato perché il pittore aveva
fatto piú vivo quello che l’altre cose, disse: «ogni pittore
ritrae se medesimo bene». passando da san giovanni di
fiorenza gli fu domandato il suo parere di quelle porte,
et egli rispose: «elle sono tanto belle, che starebbono
bene alle porte del paradiso».
però, come nel principio dissi, il cielo per essempio







nella vita, ne’ costumi e nelle opere l’ha qua giú mandato, acciò che quegli che risguardano in lui, possino imitandolo, accostarsi per fama alla eternità del nome; e per
l’opere e per lo studio, alla natura; e per la virtú al cielo,
nel medesimo modo che egli alla natura et al cielo ha di
continuo fatto onore. e non si maravigli alcuno che io
abbia qui descritta la vita di michelagnolo vivendo egli
ancora, perché non si aspettando che e’ debbia morir
già mai, mi è parso conveniente far questo poco ad onore di lui, che quando bene come tutti gli altri uomini abbandoni il corpo, non si troverrà però mai alla morte
delle immortalissime opere sue: la fama delle quali mentre ch’e’ dura il mondo, viverà sempre gloriosissima per
le bocche de gli uomini e per le penne degli scrittori,
mal grado della invidia et al dispetto della morte.







conclusione della opera
a gli artefici et a’ lettori
quantunque sommamente mi siano piaciute, virtuosi
artefici miei, e voi altri lettori nobilissimi, tutte quelle industriose e belle fatiche, che in un medesimo tempo, dilettando e giovando, abbelliscono et ornano il mondo; e
che la affezzione anzi pur lo amor singulare, che io ho
sempre portato e porto a gli operatori di quelle, mi avesse già molte volte spronato e stretto a difendere gli onorati nomi di questi, da le ingiurie della morte e del tempo ad onor loro et a benefizio di chiunque vuole
imitargli; non pensava io però da principio distender
mai volume sí largo, od allontanarmi nella ampiezza di
quel gran pelago, dove la troppo bramosa voglia di satisfare a chi brama i primi principii delle nostre arti, e le
calde persuasioni di molti amici, che per lo amore ch’e’
mi portano, molto piú si promettevano forse di me, che
non possono le forze mie, et i cenni di alcuni padroni,
che mi sono piú che comandamenti, finalmente contra
mio grado m’hanno condotto. ancora che con somma
fatica mia e spesa e disagio, nel cercare minutamente
dieci anni tutta la italia per i costumi, sepolcri et opere
di quegli artefici, de’ quali ho descritto le vite, e con tanta difficultà, che piú volte me ne sarei tolto giú per disperazione, se i fedeli e veri soccorsi de’ buoni amici, a’
quali mi chiamo e chiamerò sempre piú che obbligato,
non mi avessero fatto buono animo e confortatomi a tirare avanti gagliardamente, con tutti quelli amorevoli
aiuti che per loro si poteva, di advisi e riscontri diversi di
varie cose, de le quali io stava perplesso, benché io le
avessi vedute e considerate con gli occhi proprii. e tali
veramente e sí fatti sono stati i predetti aiuti, che io ho
potuto puramente scrivere il vero di tanti divini ingegni,
e senza alcuno ombramento o velo semplicemente mandarlo in luce, non perché io ne aspetti o me ne prometta
nome di storico o di scrittore, che a questo non pensai
mai, essendo la mia professione il dipignere e non lo
scrivere, ma solo per lasciare questa nota, memoria o
bozza che io voglia dirla, a qualunque felice ingegno
che, ornato di quelle rare eccellenzie che si appartengono a gli scrittori, vorrà con maggior suono e piú alto stile celebrare e fare immortali questi artefici gloriosi, che
io semplicemente ho tolti alla polvere et alla oblivione,
che già in gran parte gli avea soppressi. e mi sono ingegnato per questo effetto con ogni diligenzia possibile verificare le cose dubbiose, con piú riscontri, e registrare a
ciascuno artefice nella sua vita quelle cose che elli hanno
fatte. pigliando nientedimeno i ricordi e gli scritti da
persone degne di fede, e col parere e consiglio sempre
degli artefici piú antichi che hanno avuto notizia delle
opere, e quasi le hanno vedute fare. inoltre mi sono aiutato ancora e non poco de gli scritti di lorenzo ghiberti, di domenico del ghirlandaio e di raffaello da urbino, a’ quali, ancora che io abbia aggiustato fede come
giustamente si conveniva, ho pur sempre voluto riscontrar l’opere con la veduta; la quale per la lunga pratica (e
sia detto ciò senza invidia) cosí riconosce le varie maniere degli artefici, come un pratico cancelliere, i diversi e
variati scritti de’ suoi equali. ora, se io arò conseguito il
fine che sommamente desiderava, ciò è il far lume fra
tante tenebre alle cose de’ nostri antichi e preparare la
materia e la via a chi vorrà scriverle, mi sarà sommamente grato; e, dilettando e giovando in parte, mi parrà riportare e premio e frutto grandissimo de le lunghe fatiche e travagli che nella opera possono conoscersi. e
quando pure altrimenti sia, e’ mi sarà contento non piccolo lo aver durato fatica in una cosa tanto onorevole,
che io ne merto pietà non che perdono da le persone
virtuose e da gli artefici miei, a chi bramava di satisfare,
quantunque sí come io gli conosco varii e diversi nella maniera, cosí possa trovargli ancora ne’ giudizii e ne’ gusti loro. dispiacerammi però e non poco il non avere
onorato coloro che hanno fatto utile a sí belle arti, avendomi sempre le opere loro onorato e fatto grande utile.
avvenga che per il poco sapere che io ho, non ne riporti
ancora quella palma che ho sempre cercata con ogni industria e sommamente desiderata, et a la qual forse sarei
venuto, se io fussi tanto felice nello operare quanto ardente al considerarla, e volonteroso a lo esercitarmi. ma
per venire alfine oramai di sí lungo ragionamento, io ho
scritto come pittore, e nella lingua che io parlo, senza altrimenti considerare se ella si è fiorentina o toscana, e se
molti vocaboli delle nostre arti, seminati per tutta l’opera, possono usarsi sicuramente, tirandomi a servirmi di
loro il bisogno di essere inteso da’ miei artefici, piú che
la voglia di esser lodato. molto meno ho curato ancora
l’ordine comune della ortografia, senza cercare altrimenti se la z è da piú che il t, o se si puote scriver senza
h, perché, rimessomene da principio in persona giudiziosa e degna di onore, come a cosa amata da me e che
mi ama singularmente, le diedi in cura tutta questa opera, con libertà e piena et intera di guidarla a suo piacimento; purché i sensi non si alterassino et il contenuto
delle parole, ancora che forse male intessuto, non si mutasse. di che (per quanto io conosco) non ho già cagione
di pentirmi, non essendo massimamente lo intento mio
lo insegnare scriver toscano, ma la vita e l’opere solamente degli artefici che ho descritti. pigliate dunche
quel ch’io vi dono, e non cercate quel ch’io non posso,
promettendovi pur da me fra non molto tempo una aggiunta di molte cose appartenenti a questo volume, con
le vite di que’ che vivono e son tanto avanti con gli anni,
che mal si puote oramai aspettar da loro, molte piú opere che le fatte. per le quali, e per supplire a quello che
mancasse se pur mi si offerisse nulla di nuovo, non mi
fia grave il pigliar la penna; e secondo che io vedrò queste mie fatiche grate et accette agli artefici miei et agli
amatori di queste virtú, cosí ancor portarmi con essa a
benefizio et onore di quegli a’ quali (perché io gli amo
tutti sinceramente) ricordo io nella fine del ragionamento che egli è necessario a chi brama di esser lodato, nella
belleza e bontà delle opere seguitar sempre l’orme de’
migliori e de’ piú valenti. a cagione che chi vorrà seguitar la istoria, possa giustamente con le onorate fatiche
sue, fare apparire men chiare e men belle quelle de’
morti. il che, artefici miei, tanto vi faccia di giovamento,
quanto a me l’hanno fatto l’opere e’ gesti di coloro che
io vado imitando nella nostra professione.

il fine



